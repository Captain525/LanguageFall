RETOUR À L’ENTRÉE DU SITE  

TABLE DES MATIÈRES  
		DE PLAUTE

 
ARGUMENTVM I
 
        In faciem versus Amphitruonis Iupiter, 
        dum bellum gereret cum Telobois hostibus, 
        Alcmenam uxorem cepit usurariam. 
        Mercurius formam Sosiae servi gerit 
        absentis : his Alcmena decipitur dolis. 
        Postquam rediere veri Amphitruo et Sosia, 
        uterque luduntur dolis mirum in modum. 
        Hinc iurgium, tumultus, uxori et viro; 
        donec, cum tonitru voce missa ex aethero, 
        adulterum se Iupiter confessus est.

ARGVMENTVM II

Amore captus Alcumenas Iupiter
Mutavit sese in eius formam coniugis,
Pro patria Amphitruo dum decernit cum hostibus;
Habitu Mercurius ei subservit Sosiae :
Is advenienteis servom ac dominum frustra habet.
Turbas uxori ciet Amphitruo; atque invicem
Raptant pro moechis. Blepharo captus arbiter,
Uter sit, non quit, Amphitruo decernere.
Omnem rem gnoscunt : geminos illa enititur. 
PERSONAE
 
        MERCURIUS DEUS 
        SOSIA SERVUS 
        IUPITER DEVS 
        ALCUMENA MATRONA 
        AMPHITRUO DUX 
        BLEPHARO GUBERNATOR 
        BROMIA ANCILLA
PROLOGUS
 
        MERCVRIUS DEUS
 
        Ut vos in vostris voltis mercimoniis 
        emundis vendundisque me laetum lucris 
        adficere, atque adiuvare in rebus omnibus, 
        et ut res rationesque vostrorum omnium 
        bene expedire voltis peregrique et domi,           
        bonoque atque amplo auctare perpetuo lucro, 
        quasque incepistis res, quasque inceptabitis; 
        et uti bonis vos vostrosque omneis nuntiis 
        me adficere voltis, ea adferam, ea uti nuntiem, 
        quae maxume in rem vostram communem sient         
        (nam vos quidem id iam scitis concessum et datum 
        mi esse ab dis aliis, nuntiis praesim et lucro); 
        haec ut me voltis adprobare adnitier 
        lucrum ut perenne vobis semper subpetat; 
        ita huic facietis fabulae silentium,                 
        itaque aequi et iusti heic eritis omneis arbitri. 
     Nunc quoius iussu venio, et quamobrem venerim, 
        dicam, simulque ipse eloquar nomen meum. 
        Iovi'iussu venio; nomen Mercurio est mihi. 
        Pater huc me misit ad vos oratum meus,            
        tametsi, pro imperio vobis quod dictum foret, 
        scibat facturos : quippe qui intellexerat 
        vereri vos se et metuere, ita ut aequom 'st Iovem. 
        Verum profecto hoc petere me praecario 
        a vobis iussit leniter dictis bonis.              
        Etenim ille, quoiu' huc iussu venio, Iupiter, 
        non minu' quam vostrum quivis formidat malum. 
        Humana matre natus, humano patre, 
        mirari non est aequom, sibi si praetimet. 
        Atque ego quoque etiam, qui Iovis sum filius,        
        contagione mei patris metuo malum. 
        Propterea pace advenio; et pacem ad vos adfero; 
        iustam rem et facilem esse oratam a vobis volo : 
        nam iuste ab iustis iustus sum orator datus; 
        nam iniusta ab iustis inpetrare non decet;         
        iusta autem ab iniustis petere, insipientia 'st; 
        quippe olli iniqui ius ignorant, neque tenent. 
        Nunc iam huc animum ad ea quae loquar advortite. 
        Debetis velle quae velimus; meruimus 
        et ego et pater de vobis et re publica.         
        Nam quid ego memorem, ut alios in tragoediis 
        vidi, Neptunum, Virtutem, Victoriam, 
        Martem, Doellonam, conmemorare quae bona 
        vobis fecissent, ? Quis benefactis meus pater, 
        deorum regnator, architectus omnibus.       
        Sed mos illic numquam fuit patri meo, 
        ut exprobraret quod bonis faceret boni. 
        Gratum arbitratur esse id a vobis sibi, 
        meritoque vobis bona se facere quae facit. 
     Nunc, quam rem oratum huc veni, primum proloquar;     
        post, huius argumentum eloquar tragoediae. 
        Quid contraxistis frontem, quia tragoediam 
        dixi futuram hanc? Deus sum; commutavero. 
        eamdem hanc, si voltis; faciam ex tragoedia 
        comoedia ut sit omnibus isdem versibus.       
        Utrum sit an non voltis? sed ego stultior, 
        quasi nesciam vos velle, qui divos siem. 
        Teneo quid animi vostri super hac re siet. 
        Faciam, ut conmista sit tragi-comoedia. 
        Nam me perpetuo facere, ut sit comoedia,        
        reges quo veniant et di, non par arbitror. 
        Quid igitur? Quoniam heic servos quoque parteis habet, 
        faciam sit, proinde ut dixi, tragi-comoedia. 
        Nunc hoc me orare a vobis iussit Iupiter, 
        conquisitores singula in subsellia           
        ut eant per totam caveam spectatoribus; 
        si quoi fautores delegatos viderint, 
        ut is in cavea pignus capiantur togae; 
        Seu qui ambissent palmam histrionibus, 
        seu quoiquam artifici (seu per scribtas litteras,      
        seu qui ipsi ambissent, seu per internuntium), 
        sive adeo aedileis perfidiose quoi duint, 
        sirempse legem iussit esse Iupiter, 
        quasi magistratum sibi alterive ambiverit. 
        Virtute dixit vos victores vivere,          
        non ambitione, neque perfidia. Qui minus 
        eadem histrioni sit lex, quae summo viro? 
        Virtute ambire oportet, non favitoribus; 
        sat habet favitorum semper, qui recte facit; 
        si ollis fides est, quibus est ea res in manu.       
        Hoc quoque etiam dedit mi in mandatis, uti 
        conquisotores fierent histrionibus, 
        qui sibi mandasset delegati ut plauderent, 
        quive, quo placeret alter, fecisset minus; 
        eis ornamenta et corium uti conciderent.    
        Mirari nolim vos, quapropter Iupiter 
        nunc histriones curet; ne miremini : 
        ipse hanc acturu 'st Iupiter comoediam. 
        Quid admirati estis? quasi vero novom 
        nunc proferatur, Iovem facere histrioniam !      
        etiam, histriones anno cum in proscenio heic 
        Iovem invocarunt, venit; auxilio eis fuit. 
        Praeterea certo prodit in tragoedia. 
        Hanc fabulam, inquam, hic Iupiter hodie ipse aget, 
        et ego una cum illo. Nunc animum advortite,        
        dum huius argumentum eloquar comoediae. 
     Haec urbs est Thebae : in illisce habitat aedibus 
        Amphitruo, natus Argis ex Argo patre, 
        quicum Alcumena est nubta, Electri filia. 
        Is nunc Amphitruo praefectu'st legionibus;       
        nam cum Telobois bellum 'st Thebano poplo. 
        Is, priusquam hinc abiit ipsemet in exercitum, 
        gravidam Alcumenam uxorem fecit suam. 
        Nam ego vos gnovisse credo iam ut sit pater meus; 
        quam liber harum rerum multarum siet,           
        quantusque amator sit quod complacitum'st semel. 
        Is amare obcoepit Alcumenam clam virum, 
        usuramque eius corporis cepit sibi, 
        et gravidam fecit is eam conpressu suo. 
        Nunc, de Alcumena ut rem teneatis rectius,           
        utrimque est gravida, et ex viro et ex summo Iove. 
        Et meus pater nunc intus heic cum illa cubat; 
        et haec ob eam rem nox est facta longior, 
        dum ille, quacum volt, voluptatem capit : 
        sed ita adsimulavit se quasi Amphitruo siet.      
        Nunc ne hunc ornatum vos meum admiremini, 
        quod ego huc processi sic cum servili schema; 
        veterem atque antiquam rem novam ad vos proferam; 
        propterea ornatus in novom incessi modum. 
        Nam meus pater intus nunc est, eccum Iupiter,     
        in Amphitruone vortit sese imaginem, 
        omneisque eum esse censent servi qui vident : 
        ita vorsipellem se facit, quando lubet. 
        Ego servi sumsi Sosiae mi imaginem, 
        qui cum Amphitruone hinc abiit in exercitum,      
        ut praeservire amanti meo possem patri, 
        atque ut ne, qui essem, familiareis quaererent, 
        vorsari crebro heic quom viderent me domi. 
        Nunc quom esse credent servom et conservom suum, 
        haud quisquam quaeret qui siem, aut quid venerim.      
     Pater nunc intus suo animo morem gerit: 
        cubat complexus,quoius cupiens maxume 'st. 
        Quae illei ad legionem facta sunt, memorat pater 
        meus Alcumenae; illa illum censet virum 
        suum esse, quae cum moecho est; ibi nunc meus pater      
        memorat, legiones hostium ut fugaverit; 
        quo pacto sit donis donatus plurimis. 
        Ea dona, quae illeic Amphitruoni sunt data, 
        abstulimus; facile meus pater quod volt facit. 
        Nunc hodie Amphitruo veniet huc ab exercitu,       
        et servos, quoius hanc fero ego imaginem, 
        nunc intergnosse ut nos possitis facilius, 
        ego has habebo heic usque in petaso pinnulas; 
        tum meo patri autem torulus inerit aureus 
        sub petaso: id signum Amphitruoni non erit.      
        Ea signa nemo horum familiarium 
        videre poterit, verum vos videbitis. 
        Sed Amphitruonis ille est servos Sosia; 
        a portu illic nunc cum lanterna advenit. 
        Abigam iam ego illum advenientem ab aedibus.    
        Adeste. Erit operae pretium heic spectantibus 
        Iovem et Mercurium facere histrioniam. 
ACTUS I, i.
SOSIA 
Qui me alter est audacior homo, aut qui confidentior, 
        iuventutis mores qui sciam, qui hoc noctis solus ambulem? 
        Quid faciam nunc, si treis viri me in carcerem conpegerint?      
        Inde cras quasi e promptaria cella depromar ad flagrum, 
        nec causam liceat dicere mihi, neque in hero quidquam auxili siet, 
        nec quisquam sit quin me omneis esse dignum deputent; 
        ita quasi incudem me miserum homines octo validi caedant;      - 
        ita peregre adveniens hospitio publicitus accipiar.          - 
        Haec eri inmodestia coegit, me qui hoc noctis a portu ingratiis excitavit. 
         
        Nonne idem hoc luci me mittere potuit? 
        Opulento homini hoc servitus dura est; 
        hoc magis miser est divitis servos; 
        nocteisque diesque adsiduo satis superque est, 
        quod facto aut dicto est opus, quietus ne sis. 
        Ipse dominus dives, operis et laboris expers,        
        quodcumque homini adcidit libere, posse retur, 
        aequom esse putat; non reputat laboris quid sit, 
        nec, aequom anne iniquom imperet, cogitabit. 
        Ergo in servitute expetunt multa iniqua; 
        habendum et ferundum hoc onu'st cum labore.     
MERCURIUS 
Satius me queri illo modo servitutem; 
        hodie qui fuerim liber. 
        Eum nunc potivit pater servitutis : 
        hic, qui verna natus est queritur.  
        Sum vero verna verbero.
SOSIA 
Numero mihi in mentem fuit,     
        dis advenientem gratias pro meritis agere atque alloqui. 
        ne illi, edepol, si merito meo referre studeant gratias, 
        aliquem hominem adlegent qui mi advenienti os occillet probe; 
        quoniam bene quae in me fecerunt ingrata ea habui atque inrita.
MERCURIUS 
Facit ille quod volgo haud solent, ut quid se sit dignum sciat.   
SOSIA 
Quod numquam opinatus fui, neque alius quisquam civium, 
        sibi eventurum, id contigit, ut salvi poteremur domi. 
        Victores victis hostibus legiones reveniunt domum, 
        duello exstincto maxumo atque internecatis hostibus. 
        Quod multa Thebano poplo acerba obiecit funera,        
        id vi et virtute militum victum atque expugnatum oppidum 'st, 
        inperio atque auspicio heri mei Amphitruonis maxume. 
        Praeda atque agro adoreaque adfecit populareis suos, 
        regique Thebano Creoni regnum stabilivit suum. 
        Me a portu praemisit domum, ut haec nuntiem uxori suae,      
        ut gesserit rempublicam ductu, inperio auspicio suo. 
        Ea nunc meditabor, quomodo illi dicam, quom illo advenero. 
        Si dixero mendacium, solens meo more fecero; 
        nam quom pugnabant maxume, ego tum fugiebam maxume. 
        Verumtamen quasi adfuerim simulabo, atque audita eloquar.      
        Sed quomodo et verbis quibus me deceat fabularier 
        prius ipse mecum etiam volo heic meditari; sic hoc proloquar : 
     Principio ut illo advenimus, ubi primum terram tetigimus, 
        continuo Amphitruo delegit viros primorum principes, 
        eos legat, Telobois iubet sententiam ut dicant suam :        
        si sine vi et sine bello velint rapta et raptores tradere, 
        si, quae absportassent, redderent, se exercitum extemplo domum 
        reducturum, abituros agro Argivos, pacem atque otium 
        dare illis; sin aliter sient animati, neque dent quae petat, 
        sese igitur summa vi virisque eorum oppidum expugnassere.     
        Haec ubi Telobois ordine iterarunt quos praefecerat 
        Amphitruo, magnanimi viri, freti virtute et viribus, 
        superbi, nimis ferociter, legatos nostros increpant, 
        respondent bello se et suos tutari posse; proinde uti 
        propere de finibus suis exercitus deducerent.      
        Haec ubi legati pertulere, Amphitruo castris inlico 
        producit omnem exercitum : contra Teloboae ex oppido 
        legiones educunt suas, nimis pulcris armis praeditas. 
        Postquam utrimque exitum 'st maxima copia, 
        dispartiti viri, dispartiti ordines;           
        nos nostras more nostro et modo instruximus 
        legiones; item hosteis contra legiones suas instruunt. 
        Deinde utrique inperatores in medium exeunt 
        extra turbam ordinum,conloquontur simul. 
        convenit, victi utri sint eo proelio,           
        urbem, agrum, aras, focos; seque uti dederent. 
        Postquam id actum 'st, tubae utrimque canunt, contra  
        consonat terra; clamorem utrimque ecferunt. 
        Imperator utrimque, hinc et illinc Iovi 
        vota suscipere, hortari exercitum.        
        Pro se quisque id quod quisque potest et valet, 
        edit, ferro ferit; tela frangunt; boat 
        coelum fremitu virum; ex spiritu atque anhelitu 
        nebula constat; cadunt volneris vi et virium, 
        denique, ut voluimus, nostra superat manus:      
        hosteis crebri cadunt, nostri contra ingruunt. 
        Vicimus vi feroces. 
        Sed fugam in se tamen nemo convortitur, 
        nec recedit loco, quin statim rem gerat. 
        Animam amittunt priusquam loco demigrent :       
        quisque, uti steterat, iacet, obtinetque ordinem. 
        Hoc ubi Amphitruo herus conspicatus est, 
        inlico equites iubet dextera inducere. 
        Equites parent citi, ab dextera maxumo 
        cum clamore involant inpetu alacri,        
        foedant et proterunt hostium copias iure iniustas.
MERCURIUS 
Nunquam etiam quidquam adhuc verborum est prolocutus perperam: 
        namque ego fui illeic in re praesenti, et meus, quom pugnatum 'st, pater.
SOSIA 
Perduelleis penetrant se in fugam; ibi nostris animus additu'st,:      
        vortentibus Telobois; telis complebantur corpora. 
        Ipsusque Amphitruo regem Pterelam sua obtruncavit manu. 
        Haec illeic est pugnata pugna usque a mane ad vesperum. 
        Hoc adeo hoc conmemini magis, quia illo die inpransus fui. 
        Sed proelium id tandem diremit nox interventu suo.            
        Postridie in castra ex urbe ad nos veniunt flentes principes 
        velatis manibus orant ingnoscamus peccatum suum; 
        deduntque se, divina humanaque omnia, urbem et liberos, 
        in ditionem atque in arbitratum cuncti Thebano poplo, 
        post ob virtutem hero Amphitruoni patera donata aurea'st.      
        Qui Pterela potitare rex solitu'st. Haec sic dicam herae. 
        Nunc pergam heri imperium exequi et me domum capessere.
MERCURIUS 
Atat; illic huc ituru'st ! ibo ego illi obviam, 
        neque ego huc hominem hodie ad aedeis has sinam unquam accedere. 
        Quando imago'st huius in me, certum'st hominem eludere.             
        Etenim vero, quoniam formam cepi huius in me et statum, 
        decet et facta moresque huius habere me simileis item. 
        Itaque me malum esse oportet, callidum, astutum admodum, 
        atque hunc, telo suo sibi, malitia a foribus pellere. 
        Sed quid illuc est? coelum adspectat; observabo quam rem agat.         
SOSIA 
Certe, edepol, scio, si aliud quidquam'st quod credam aut certo sciam, 
        credo ego hac noctu Nocturnum obdormivisse ebrium. 
        Nam neque se Septentriones quoquam in caelo conmovent, 
        neque se Luna quoquam mutat atque uti exorta est semel, 
        nec Iugulae, neque Vesperugo, neque Vergiliae obcidunt.        
        Ita statim stant signa; neque nox quoquam concedit die.
MERCURIUS 
Perge, nox, ut obcepisti; gere patri morem meo. 
        Optume optumo optumam operam das; datam polchre locas.
SOSIA 
Neque ego hac nocte longiorem me vidisse censeo, 
        nisi item unam, verberatus quam pependi perpetem.         
        Eam quoque, edepol, etiam multo haec vicit longitudine. 
        Credo, edepol, equidem dormire Solem, atque adpotum probe. 
        Mira sunt, nisi invitavit sese in coena plusculum.
MERCURIUS 
Ain' vero, verbero? deos esse tui simileis putas? 
        Ego, pol, te istis tuis pro dictis et malefactis, furcifer,         
        adcipiam; modo, sis, veni huc, invenies infortunium.
SOSIA 
Ubi sunt isti scortatores, qui soli inviti cubant? 
        Haec nox scita'st exercendo scorto conducto male.
MERCURIUS 
Meus pater nunc pro huius verbis recte et sapienter facit, 
        quid complexus cum Alcumena cubat amans, animo obsequens.      
SOSIA 
Ibo, ut, herus quod imperavit, Alcumenae nuntiem. 
        Sed quis hic est homo, quem ante aedis video hoc noctis? non placet.
MERCURIUS 
Nullust hoc metuculosus aeque. 
SOSIA 
Mi in mentem venit,
illic homo hoc denuo volt pallium detexere.
MERCURIUS 
Timet homo, deludam ego illum. 
SOSIA 
Perii ! denteis pruriunt.     
        Certe advenientem me hic hospitio pugneo adcepturus est. 
        Credo, misericors est; nunc propterea quod me meus herus 
        fecit ut vigilarem, hic pugnis faciet hodie ut dormiam. 
        Oppido interii : obsecro, hercle, quantus et quam validus est !
MERCURIUS 
Clare advorsum fabulabor; hic auscultet quae loquar.       
        Igitur magi' modum in maiorem in sese concipiet metum. 
        Agite, pugni; iam diu'st, quod ventri victum non datis: 
        iam pridem videtur factum, here quod homines quatuor 
        in soporem conlocastis nudos. 
SOSIA 
Formido male, 
        ne ego heic nomen meum conmutem et Quintus fiam, e Sosia.      
        Quattuor viros sopori se dedisse hic autumat; 
        metuo ne numerum augeam illum. 
MERCURIUS 
Hem ! nunc iam ergo; sic volo.
SOSIA 
Cingitur certe, expedit se. 
MERCURIUS 
Non feret, quin vapulet.
SOSIA 
Quis homo? 
MERCURIUS 
Quisquis homo huc profecto venerit, pugnos edet.
SOSIA 
Apage, non placet me hoc noctis esse; coenavi modo;      
        proin tu istam coenam largire, si sapis, esurientibus.
MERCURIUS 
Haud malum huic est pondus pugno. 
SOSIA 
Perii ! pugnos ponderat.
MERCURIUS 
Quid si ego illum tractim tangam ut dormiat? 
SOSIA 
Servaveris; 
        nam continuas has treis nocteis pervigilavi. 
MERCURIUS 
Pessumum'st, 
        facimus nequiter, ferire malam male discit manus;        
        alia forma esse oportet quem tu pugno legeris.
SOSIA 
Illic homo me interpolabit, meumque os finget denuo.
MERCURIUS 
Exossatum os esse oportet, quem probe percusseris.
SOSIA 
Mirum ni hic me quasi murenam exossare cogitat. 
        Ultro istunc qui exossat homines, perii ! si me aspexerit.      
MERCURIUS 
Olet homo quidam malo suo. 
SOSIA 
Hei ! numnam ego obolui?
MERCURIUS 
Atque haud longe abesse oportet; verum longe hinc adfuit.
SOSIA 
Illic homo superstitiosu'st. 
MERCURIUS 
Gestiunt pugni mihi.
SOSIA 
Si in me exerciturus, quaeso in parietem ut primum domes.
MERCURIUS 
Vox mi ad aureis advolavit. 
SOSIA 
Nae ego homo infelix fui,       
        qui non alas intervelli; volucrem vocem gestito.
MERCURIUS 
Illic homo a me sibi malam rem arcessit iumento suo.
SOSIA 
Non equidem ullum habeo iumentum. 
MERCURIUS 
Onerandu'st pugnis probe.
SOSIA 
Lassus sum, hercle, e navi, ut vectus huc sum; etiam nunc nauseo. 
        Vix incedo inanis; ne ire posse cum onere existumes.             
MERCURIUS 
Certe enim hic nescio quis loquitur. 
SOSIA 
Salvos sum, non me videt. 
        Nescio quem loqui autumat; mihi certo nomen Sosia'st.
MERCURIUS 
Hinc enim mihi dextra vox aureis, ut videtur, verberat.
SOSIA 
Metuo vocis ne vicem hodie heic vapulem, quae hunc verberat.
MERCURIUS 
Optume, eccum, incedit ad me. 
SOSIA 
Timeo, totus torpeo.       
        non, edepol, nunc ubi terrarum sim scio, si quis roget, 
        neque miser me commovere possum prae formidine. 
        Ilicet, mandata heri perierunt una et Sosia. 
        Verum certum'st confidenter hominem contra conloqui, 
        qui possim videri huic fortis, igitur abstineat manum.         
MERCURIUS 
Quo ambulas tu, qui Volcanum in cornu conclusum geris?
SOSIA 
Quid id exquiris tu, qui pugnis os exossas hominibus?
 
        MERCURIUS 
Servos esne,  an liber? 
 SOSIA 
Utcunque animo conlibitum'st meo.
 
        MERCURIUS 
Ain' vero? 
 SOSIA 
Aio enim vero. 
 MERCURIUS 
Verbero ! 
 SOSIA 
Mentiri' nunc.
 
        MERCURIUS 
At iam faciam ut verum dicas dicere. 
 SOSIA 
Quid eo'st opus?       
 
        MERCURIUS 
Possum scire quo profectus, quoius sis, aut quid veneris?
 
        SOSIA 
Huc eo; heri mei sum servos; numquid nunc es certior?
 
        MERCURIUS 
Ego tibi istam hodie scelestam conprimam linguam. 
 SOSIA 
Haud potes ? 
        bene pudiceque adservatur. 
 MERCURIUS 
Pergin' argutarier? 
        quid apud hasce aedeis negotium'st tibi? 
 SOSIA 
Imo quid tibi'st?      
 
        MERCURIUS 
Rex Creo vigiles nocturnos singulos semper locat.
 
        SOSIA 
Bene facit; quia nos eramus peregre, tutatu'st domum : 
        at nunc abi sane, advenisse familiareis dicito.
 
        MERCURIUS 
Nescio quam tu familiaris sis : nisi actutum hinc abis, 
        familiaris adcipiere faxo haud familiariter.              
 
        SOSIA 
Heic, inquam, habito ego, atque horunc servos sum. 
 MERCURIUS 
At scin' quomodo? 
        faciam ego hodie te superbum, nisi hinc abis. 
 SOSIA 
Quonam modo?
 
        MERCURIUS 
Auferere, non abibis, si ego fustem sumpsero.
 
        SOSIA 
Quin, me esse huius familiai familiarem praedico.
 
        MERCURIUS 
Vide, sis; quam mox vapulare vis, nisi actutum hinc abis !     
 
        SOSIA 
Tun' domo prohibere peregre me advenientem postulas?
 
        MERCURIUS 
Haeccine tua domu'st? 
 SOSIA 
Ita, inquam. 
 MERCURIUS 
Quis herus est igitur tibi?
 
        SOSIA 
Amphitruo, qui nunc praefectu'st Thebanis legionibus; 
        quicum nubta'st Alcumena. 
 MERCURIUS 
Quid ais? quid nomen tibi'st?
 
        SOSIA 
Sosiam vocant Thebani, Davo prognatum patre.        
 
        MERCURIUS 
Nae tu istic hodie malo tuo compositis mendaciis 
        advenisti, audaciae columen, consutis dolis.
 
        SOSIA 
Imo equidem tunicis consutis huc advenio, non dolis.
 
        MERCURIUS 
At mentiris etiam; certo pedibus, non tunicis, venis.
 
        SOSIA 
Ita profecto. 
 MERCURIUS 
Nunc profecto vapula ob mendacium.     
 
        SOSIA 
Non, edepol, volo profecto. 
 MERCURIUS 
At pol profecto ingratiis. 
        Hoc quidem profecto certum'st, non est arbitrarium.
 
        SOSIA 
Tuam fidem obsecro. 
 MERCURIUS 
Tun' te audes Sosiam esse dicere, 
        qui ego sum? 
 SOSIA 
Perii ! 
 MERCURIUS 
Parum etiam, praeut futurum'st, praedicas. 
        Quoius es? 
 SOSIA 
Tuus : nam pugnis usu fecisti tuum.         
        Proh fidi Thebani civeis. 
 MERCURIUS 
Etiam clamas, carnufex? 
        loquere, quid venisti? 
 SOSIA 
Ut esset quem tu pugnis caederes.
 
        MERCURIUS 
Quoius es? 
 SOSIA 
Amphitruonis, inquam, Sosia. 
 MERCURIUS 
Ergo istoc magis, 
        quia vaniloquos, vapulabis : ego sum, non tu, Sosia.
 
        SOSIA 
Ita di faciant, ut tu potius sis, atque ego, te ut verberem.        
 
        MERCURIUS 
Etiam mutis? 
 SOSIA 
Iam tacebo. 
 MERCURIUS 
Quis tibi heru'st? 
 SOSIA 
Quem tu voles.
 
        MERCURIUS 
Quid igitur? qui nunc vocare? 
 SOSIA 
Nemo; nisi quem iusseris.
 
        MERCURIUS 
Amphitruonis ted esse aiebas Sosiam. 
 SOSIA 
Peccaveram : 
        nam Amphitruonis socium nae me esse volui dicere.
 
        MERCURIUS 
Scibam equidem nullum esse nobis, nisi, me servom Sosiam.     
        Fugit te ratio. 
 SOSIA 
Utinam istuc pugni fecissent tui !
 
        MERCURIUS 
Ego sum Sosia ille, quem tu dudum esse aiebas mihi.
 
        SOSIA 
Obsecro, ut per pacem liceat te adloqui, ut ne vapulem.
 
        MERCURIUS 
Imo induciae parumper fiant, si quid vis loqui.
 
        SOSIA 
Non loquar nisi pace facta, quando pugnis plus vales.         
 
        MERCURIUS
Dicito, quid vis, non nocebo. 
 SOSIA 
Tuae fide credo?
MERCURIUS 
Meae.
 
        SOSIA 
Quid, si falles? 
 MERCURIUS 
Tum Mercurius Sosiae iratus siet.
 
        SOSIA 
Animum advorte : nunc licet mihi libere quidvis loqui. 
        Amphitruonis ego sum servos Sosia. 
 MERCURIUS 
Etiam denuo?
 
        SOSIA 
Pacem feci, foedus feci. vera dico. 
 MERCURIUS 
Vapula.         
 
        SOSIA 
Ut lubet, quod tibi lubet fac, quoniam pugnis plus vales. 
        Verum, utut es facturus, hoc quidem, hercle, haud reticebo tamen.
 
        MERCURIUS 
Tu me vivos hodie nunquam facies, quin sim Sosia.
 
        SOSIA 
Certe, edepol, tu me alienabis nunquam quin noster siem. 
        Nc nobis praeter med alius quisquam'st servos Sosia,              
        qui cum Amphitruone hinc una iveram in exercitum.
 
        MERCURIUS 
Hic homo sanus non est. 
 SOSIA 
Quod mihi praedicas vitium, id tibi'st. 
        Quid, malum, non sum ego servos Amphitruonis Sosia? 
        Nonne hac noctu nostra navis huc ex portu Persico 
        venit, quae me advexit? nonne me huc herus misit meus?      
        Nonne ego nunc sto ante aedeis nostras? non mi'st lanterna in manu? 
        non loquor , non vigilo? non hic homo modo me pugnis contudit? 
        Fecit, hercle, nam etiam misero [misere] nunc malae dolent. 
        Quid igitur ego dubito ? aut cur non introeo in nostram domum?
 
        MERCURIUS 
Quid, domum vostram? 
 SOSIA 
Ita enimvero. 
 MERCURIUS 
Quin, quae dixisti modo,     
        omnia ementitu's: equidem Sosia Amphitruonis sum. 
        Nam noctu hac soluta'st navis nostra e portu Persico; 
        et, ubi Pterela rex regnavit, oppidum expugnavimus, 
        et legiones Teloboarum vi pugnando cepimus, 
        et ipsus Amphitruo obtruncavit regem Pterelam in proelio.     
 
        SOSIA 
Egomet mihi non credo, quum illaec autumare illum audio. 
        Hic quidem certe, quae illeic sunt res gestae, memorat memoriter. 
        Sed quid ais? quid Amphitruoni doni a Telobois datum est?
 
        MERCURIUS 
Pterela rex qui potitare solitus est, patera aurea.
 
        SOSIA 
Elocutus est. Ubi patera nunc est? 
 MERCURIUS 
Iin cistula     
        Amphitruonis obsignata signo'st. 
 SOSIA 
Signi dic quid est?
 
        MERCURIUS 
Cum quadrigis Sol exoriens : quid me captas, carnufex?
 
        SOSIA 
Argumentis vicit; aliud nomen quaerundum'st mihi. 
        Nescio unde hae hic spectavit. Iam ego hunc decipiam probe; 
        nam quod egomet solus feci, nec quisquam alius adfuit         
        in tabernaclo, id quidem hodie nunquam poterit dicere. 
        Si tu Sosia es, legiones quom pugnabant maxume, 
        quid in tabernaclo fecisti? victus sum, si dixeris.
 
        MERCURIUS 
Cadus erat vini; inde inplevi hirneam. 
 SOSIA 
Ingressu'st viam.
 
        MERCURIUS 
Eam ego, ut matre fuerat natum, vini eduxi meri.       
 
        SOSIA 
Mira sunt, nisi latuit intus illic, in illac hirnea. 
        factum'st illud, ut ego illeic vini hirneam ebiberim meri.
 
        MERCURIUS 
Quid nunc? vincon' argumentis, te non esse Sosiam?
 
        SOSIA 
Tu negas med esse? 
 MERCURIUS 
Quid ego ni negem, qui egomet siem?
 
        SOSIA 
Per Iovem iuro me esse, neque me falsum dicere.        
 
        MERCURIUS 
At ego per Mercurium iuro, tibi Iovem non credere; 
        nam iniurato, scio, plus credet mihi, quam iurato tibi.
 
        SOSIA 
Quis ego sum saltem, si non sum Sosia? te interrogo.
 
        MERCURIUS 
Ubi ego Sosia nolim esse, tu esto sane Sosia. 
        Nunc quando ego sum, vapulabis, ni hinc abis ignobilis.      
 
        SOSIA 
Certe, edepol, quom illum contemplo, et formam cognosco meam. 
        Quemadmodum ego saepe in speculum inspexi, nimis simil''st mei. 
        Itidem habet petasum ac vestitum : tam consimili'st atque ego. 
        Sura, pes, statura, tonsus, oculi, nasum vel labra, 
        malae, mentum, barba, collum : totus ! quid verbis opu'st?       
        Si tergum cicatricosum, nihil hoc simili'st similius. 
        Sed quom cogito, equidem certo idem sum qui semper fui. 
        Gnovi herum, gnovi aedeis nostras; sane sapio et sentio. 
        Non ego illi obtempero quod loquitur; pultabo foreis.
 
        MERCURIUS 
Quo agis te? 
 SOSIA 
Domum. 
 MERCURIUS 
Quadrigas si nunc inscendas Iovis      
        atque hinc fugias, ita vix poteris ecfugere infortunium.
 
        SOSIA 
Nonne herae meae nunciare, quod herus meus iussit, licet?
 
        MERCURIUS 
Tuae, si quid vis nunciare: hanc nostram adire non sinam. 
        Nam, si me inritassis, hodie lumbi fragium hinc abferes.
 
        SOSIA 
Abeo potius. Di inmortales, obsecro vostram fidem !       
        ubi ego perii? ubi inmutatus sum? ubi ego formam perdidi? 
        an egomet me illeic reliqui, si forte oblitus fui? 
        nam hic quidem omnem imaginem meam, quae antehac fuerat, possidet. 
        Vivo fit, quod nunquam quisquam mortuo faciet mihi. 
        Ibo ad portum, atque, haec uti sunt facta, hero dicam meo;        
        nisi etiam is quoque me ignorabit : quod ille faciait Iuppiter ?, 
        ut ego hodie raso capite calvos capiam pilleum.
I. ii


MERCURIUS. 
Bene prospere hoc hodie operis processit mihi. 
        Abmovi a foribus maxumam molestiam, 
        patri ut liceret tuto illam amplexarier.          
        Iam ille illuc ad herum quom Amphitruonem advenerit, 
        narrabit servom hinc sese a foribus Sosiam 
        abmovisse; ille adeo illum mentiri sibi 
        credet, neque credet huc profectum, ut iusserat. 
        Erroris ambo ego illos et dementiae                 
        complebo atque omnem Amphitruonis familiam; 
        adeo usque satietatem dum capiet pater 
        illius quam amat; igitur demum omneis scient, 
        quae facta. Denique Alcumenam Iupiter 
        rediget antiquam coniugis in concordiam.          
        Nam Amphitruo actutum uxori turbas conciet, 
        atque insimulabit eam probri : tum meus pater 
        eam seditionem in tranquillum conferet. 
        Nunc de Alcumena dudum quod dixi minus, 
        hodie illa pariet filios geminos duos :  
        alter decumo post mense nascetur puer, 
        quam seminatus; alter mense septumo. 
        Eorum Amphitruonis alter est, alter Iovis. 
        Verum minori puero maior est pater, 
        minor maiori. Iamne hoc scitis, quid siet?      
        Sed, Alcumenae huius honoris gratia, 
        pater curavit uno ut foetu fieret : 
        uno ut labore absolvat aerumnas duas, 
        et clandestina ut celetur subcipio.        
        Quamquam, ut iamdudum dixi, resciscet tamen 
        Amphitruo rem omnem. Quid igitur? nemo id probro 
        profecto ducet Alcumenae. Nam deum 
        non par videtur facere, delictum suum 
        suamque ut culpam expetere in mortalem ut sinat.     
        Orationem conprimam: crepuit foris. 
        Amphitruo subditivos, eccum, exit foras 
        cum Alcumena uxore usuraria.
I. iii


IUPITER 
Bene vale, Alcumena, cura rem conmunem, quod facis. 
        Atque inparce quaeso; menseis iam tibi esse actos vides.        
        Mihi necesse'st ire hinc; verum, quod erit gnatum, tollito.
ALCUMENA 
Quid istuc est, mi vir, negoti, quod tu tam subito domo 
        abeas? 
IUPITER 
Edepol, haud quod tui me, neque domi, distaedeat : 
        sed ubi summus inperator non adest ad exercitum, 
        citius quod non facto'st usus, fit, quam quod facto'st opus.      
MERCURIUS 
Nimis hic scitu'st sycophanta, qui quidem meus sit pater. 
        Observatote, quam blande mulieri palpabitur.
ALCUMENA 
Ecastor, te experior, quanti facias uxorem tuam.
IUPITER 
Satin' habes, si feminarum nulla 'st, quam aeque diligam?
MERCURIUS 
Edepol, nae illa si istis rebus te sciat operam dare,           
        ego faxim te Amphitruonem esse malis, quam Iovem.
ALCUMENA 
Experiri istuc mavellem me, quam mi memorarier. 
        Prius abis quam, ubi cubuisti, lectus concaluit locus. 
        Here venisti media nocte, nunc abis : hoccin' placet?
MERCURIUS 
Adcedam, atque hanc adpellabo, et subparasitabor patri.     
        Nunquam, edepol, quemquam mortalem credo ego uxorem suam 
        sic ecflictim amare, proinde ut hic te ecflictim deperit.
IUPITER 
Carnufex, non ego te gnovi? abin' e conspectu meo? 
        quid tibi hanc curatio est rem, verbero, aut mutitio? 
        quoi ego iam hoc scipione...
ALCUMENA 
Ah ! noli. 
IUPITER 
Mutito modo.    
MERCURIUS 
Nequiter paene expedivit prima parasitatio.
IUPITER 
Verum quod tu dicis, mea uxor, non te mi irasci decet. 
        Clanculum abii a legione; operam hanc subrupui tibi, 
        ex me primo prima scires, rem ut gessissem publicam. 
        Ea tibi omnia enarravi; nisi te amarem plurimum,               
        non facerem. 
MERCURIUS 
Facitne ut dixi? timidam palpo percutit.
IUPITER 
Nunc, ne legio persentiscat, clam illuc redeundum'st mih;, 
        ne me uxorem praevortisse dicant prae republica.
ALCUMENA 
Lacrumantem ex abitu concinnas tu tuam uxorem. 
IUPITER 
Tace. 
        Ne conrumpe oculos; redibo actutum. 
ALCUMENA 
Id actutum diu'st.         
IUPITER 
Non ego te heic lubens relinquo, neque abeo abs te. 
ALCUMENA 
Sentio; 
        nam qua nocte ad me venisti, eadem abis. 
IUPITER 
Cur me tenes? 
        tempus est; exire ex urbe, priusquam lucescat volo. 
        Nunc tibi hanc pateram, quae dono mi illeic ob virtutem data'st, 
        Pterela rex qui potitavit, quem ego mea obcidi manu,            
        Alcumena, tibi condono. 
ALCUMENA 
Facis, ut alias res soles. 
        Ecastor, condignum donum, quali'st qui donum dedit.
MERCURIUS 
Imo sic condignum donum, quali'st quoi dono datum'st.
IUPITER 
Pergin' autem? nonne ego possum, furcifer, te perdere?
ALCUMENA 
Noli, amabo, Amphitruo, irasci Sosiae causa mea.          
IUPITER 
Faciam ita ut vis. 
MERCURIUS 
Ex amore hic admodum quam saevos est ?
IUPITER 
Numquid vis? 
ALCUMENA 
Ut, quom absim, me ames, me tuam te absente tamen.
MERCURIUS 
Eamus, Amphitruo; lucescit hoc iam. 
IUPITER 
Abi prae, Sosia, 
        iam ego sequar. numquid vis? 
ALCUMENA 
Etiam, ut actutum advenias. 
IUPITER 
Licet. 
        Prius tua opinione heic adero; bonum animum habe.            
        Nunc te, nox, quae me mansisti, mitto ut cedas die, 
        ut mortalis inlucescat luce clara et candida. 
        Atque quanto, nox, fuisti longior hac proxuma, 
        tanto brevior dies ut fiat faciam, ut aeque disparet, 
        ei, dies e nocte adcedat; ibo, et Mercurium subsequar.        
ACTVS II, i 

AMPHITRUO 
Age, i tu secundum. 
 SOSIA 
Sequor, subsequor te.
 
        AMPHITRUO 
Scelestissumum te arbitror. 
 SOSIA 
Nam quamobrem?
 
        AMPHITRUO 
Quia id, quod neque est, neque fuit, neque futurum'st 
        mihi praedicas. 
 SOSIA 
Eccere, iam tuatim 
        facis, ut tuis nulla apud te sit fides.                
 
        AMPHITRUO 
Quid est? quo modo? iam quidem, hercle, ego tibi istam 
        scelestam, scelus, linguam abscindam. 
 SOSIA 
Tuus sum; 
        proinde ut commodum'st et lubet quidque facias : 
        tamen, quin loquar haec uti facta sunt heic, 
        numquam ullo modo me potes deterrere.        
 
        AMPHITRUO 
Scelestissume, audes mihi praedicare id, 
        domi te esse nunc, qui heic ades? 
 SOSIA 
Vera dico.
 
        AMPHITRUO 
Malum ! quod tibi di dabunt, atque ego hodie 
        dabo. 
 SOSIA 
Istuc tibist in manu, nam tuus sum.
 
        AMPHITRUO 
Tun' me, verbero, audes herum ludificari?       
        tun' id dicere audes, quod nemo unquam homo antehac 
        vidit, nec potest fieri, tempore uno 
        homo idem duobus locis ut simul sit?
 
        SOSIA 
Profecto, ut loquor, ita res est. 
 AMPHITRUO 
Iuppiter te
        perdat. 
 SOSIA 
Quid mali sum, here, tua ex re promeritus?      
 
        AMPHITRUO 
Rogasne, inprobe, etiam, qui ludos facis me !
 
        SOSIA 
Merito maledicas mihi, si id ita factum 'st. 
        Verum haud mentior, resque uti facta, dico.
 
        AMPHITRUO 
Homo hic ebrius est, ut opinor.
 
        SOSIA 
Utinam ita essem ! 
 AMPHITRUO 
Optas quae facta.     
 
        SOSIA 
Egone? 
 AMPHITRUO 
Tu istic : ubi bibisti?
 
        SOSIA 
Nusquam equidem bibi. 
 AMPHITRUO 
Quid hoc sit 
        hominis? 
 SOSIA 
Equidem decies dixi: 
        domi ego sum, inquam, ecquid audis? 
        et apud te adsum Sosia idem. 
        Satin' hoc plane, satin' diserte, 
        here, nunc videor 
        tibi locutus esse? 
 AMPHITRUO 
Vah, 
        apage te a me. 
 SOSIA 
Quid est negoti?          
 
        AMPHITRUO 
Pestis te tenet. 
 SOSIA 

Nam cur istuc 
        dicis? Equidem valeo et salvos 
        sum recte, Amphitruo. 
 AMPHITRUO 
At te ego faciam 
        hodie, proinde ac meritus es, 
        ut minus valeas, et miser sis,           a 
        salvos domum si rediero; iam         b 
        sequere, sis, herum qui ludificas 
        dictis delirantibus :  
        qui quoniam, herus quod inperavit, neglexisti persequi, 
        nunc venis etiam ultro inrisum dominum : quae neque fieri 
        possunt, neque fando unquam adcepit quisquam profers, carnifex; 
        quoius ego hodie in tergum faxo ista expetant mendacia.
 
        SOSIA 
Amphitruo, miserruma istaec miseria est servo bono,      
        apud herum qui vera loquitur, si id vi verum vincitur.
 
        AMPHITRUO 
Quo id, malum, pacto potest (nam mecum argumentis puta) 
        fieri, nunc uti ut heic sis et domi? id dici volo.
 
        SOSIA 
Sum profecto et heic et illeic : hoc quoivis mirari licet. 
        Neque tibi istuc mirum magi' videtur quam mihi.        
 
        AMPHITRUO 
Quo modo? 
 SOSIA 
Nihilo, inquam, mirum magis tibi istuc quam mihi. 
        Neque, ita me di ament, credebam primo mihimet Sosiae, 
        donec Sosia, ille egomet, fecit sibi uti crederem 
        ordine omnia uti quicque actum 'st, dum apud hosteis sedimus, 
        edissertavit : tum formam una abstulit cum nomine;            
        neque lac lacti magis est simile, quam ille ego simil'st mei. 
        Nam ut dudum ante lucem a portu me praemisisti domum...
 
        AMPHITRUO 
Quid igitur? 
 SOSIA 
Prius multo ante aedeis stabam, quam illo adveneram.
 
        AMPHITRUO 
Quas, malum, nugas ! satin' tu sanus es? 
 SOSIA 
Sic sum ut vides.
 
        AMPHITRUO 
Huic homini nescio quid est mali mala obiectum manu       
        postquam a me abiit. 
 SOSIA 
Fateor; nam sum obtusus pugnis pessume.
 
        AMPHITRUO 
Quis te verberavit? 
 SOSIA 
Egomet memet, qui nunc sum domi.
 
        AMPHITRUO 
Cave quidquam, nisi quod rogabo te, mihi responderis. 
        Omnium primum, iste, qui sit Sosia, hoc dici volo.
 
        SOSIA 
Tuus est servos. 
 AMPHITRUO 
Mihi quidem uno te plus etiam 'st quam volo :      
        neque, postquam sum gnatus, habui, nisi te, servom Sosiam.
 
        SOSIA 
At ego nunc, Amphitruo, dico; Sosiam servom tuum, 
        praeter me alterum, inquam, adveniens faciam ut obfendas domi, 
        Davo prognatum patre eodem quo ego sum, forma, aetate item 
        qua ego sum; quid opu'st verbis? geminus Sosia heic factu'st tibi.     
 
        AMPHITRUO 
Nimia memoras mira : sed vidistin' uxorem meam?
 
        SOSIA 
Quin, intro ire in aedeis numquam licitum 'st. 
 
        AMPHITRUO 
Quis te prohibuit?
 
        SOSIA 
Sosia ille, quem iamdudum dico, is qui me contudit.
 
        AMPHITRUO 
Quis istic Sosia 'st? 
 SOSIA 
Ego, inquam : quotiens dicendum 'st tibi?
 
        AMPHITRUO 
Sed quid ais? num obdormivisti dudum? 
 SOSIA ^µ
Nusquam gentium.    
 
        AMPHITRUO 
Ibi forte istum si vidisses quendam in somnis Sosiam.
 
        SOSIA 
Non soleo ego somniculose heri inperia persequi. 
        vigilans vidi, vigilans nunc te video, vigilans fabulor, 
        vigilantem ille me iamdudum vigilans pugnis contudit.
 
        AMPHITRUO 
Quis homo? 
 SOSIA 
Sosia, inquam, ego ille : quaeso, nonne intellegis?   
 
        AMPHITRUO 
Qui, malum, intellegere quisquam potis est? ita nugas blatis.
 
        SOSIA 
Verum actutum gosces ?
 
        AMPHITRUO 
Quem ?
 
        SOSIA 
Iillum gnosces, servom Sosiam.
 
        AMPHITRUO 
Sequere hac igitur me; nam mi istuc primum exquisito 'st opus. 
        sed vide ex navi ecferantur, quae inperavi, iam omnia.
 
        SOSIA 
Et memor sum, et diligens, ut, quae inperes, conpareant;      
        Non ego cum vino simitu ebibi inperium tuum.
 
        AMPHITRUO 
Utinam di faxint, infecta dicta re eveniant tua !
II. ii


ALCUMENA 
Satin' parva res est voluptatum in vita atque in aetate agunda. 
        Prae quam quod molestum 'st? ita quoique conparatum est in aetate 
        hominum, 
        ita dis est placitum, voluptatem ut maeror comes consequatur;          
        quinn inconmodi plus malique inlico adsit, boni si obtigit quid. 
        Nam ego id nunc experior domo, atque ipsa de me scio, quoi voluptas 
        parumper data 'st, dum viri mei mihi potestas vidundi fuit 
        noctem unam modo; atque is repente abiit a me hinc ante lucem. 
        Sola heic mihi nunc videor, quia ille hinc abest, quem ego amo praeter 
        omneis.      
        Plus aegri ex abitu viri, quam ex adventu voluptatis cepi. Sed hoc me beat 
        saltem, quom perduelleis vicit, et domum laudis conpos revenit : id solacio 
        'st. 
        absit, dummodo laude parta domum recipiat se : feram et perferam usque           
        abitum eius animo forti atque obfirmato, id modo si mercedis 
        datur mihi, ut meus victor vir belli clueat; satis  
 mihi esse ducam. Virtus praemium 'st optimum. 
        Virtus omnibus rebus anteit profecto. 
        Libertas, salus, vita, res, parenteis, Patria et prognati tutantur, 
        servantur;  
        virtus omnia in sese habet ; omnia adsunt bona, quem penes est virtus.
AMPHITRUO 
Edepol, me uxori exoptatum credo adventurum domum, 
        quae me amat, quam contra amo; praesertim re gesta bene,        
        victis hostibus, quos nemo posse superari ratu'st; 
        eos auspicio meo atque ductu primo coetu vicimus. 
        Certe enim med illi expectatum optato venturum scio.
SOSIA 
Quid me non rere expectatum amicae venturum meae?
ALCUMENA 
Meus vir hic quidem 'st. 
AMPHITRUO 
Sequere hac tu me. 
ALCUMENA 
Nam     quid ille revortitur,  
        qui dodum properare sese aibat? an ille me tentat sciens ? 
        Atque id se volt experiri, suum abitum ut desiderem, 
        ecastor, med haud invita se domum recipit suam.
SOSIA 
Amphitruo, redire ad navem meliu'st nos. 
AMPHITRUO 
Qua gratia?
SOSIA 
Quia domi daturus nemo 'st prandium advenientibus.          
AMPHITRUO 
Qui tibi nunc istuc in mentem venit? 
SOSIA 
Quia enim sero advenimus.
AMPHITRUO 
Qui? 
SOSIA 
Quia Alcumenam ante aedeis stare saturam intellego.
AMPHITRUO 
Gravidam ego illanc heic reliqui quom abeo. 
SOSIA 
Hei perii miser !
AMPHITRUO 
Quid tibi 'st? 
SOSIA 
Ad aquam praebendam conmodum adveni domum 
        decumo post mense, ut rationem te putare intellego.               
AMPHITRUO 
Bono animo es. 
SOSIA 
Scin' quam bono animo sim? si situlam cepero, 
        nunquam, edepol, tu mihi divini quidquam creduis post hunc diem, 
        ni ego illi puteo, si obcepso, animam omnem intertraxero.
AMPHITRUO 
Sequere hac me modo Alium ego isti rei adlegabo, ne time.
ALCUMENA 
Magis, nunc meum obficium facere, si huic eam advorsum, arbitror.    
AMPHITRUO 
Amphitruo uxorem salutat laetus speratam suam, 
        quam omnium Thebis vir unam esse optumam diiudicat, 
        quamque adeo civeis Thebani vero rumificant probam. 
        Valuistin' usque? exspectatune advenio? 
SOSIA 
Haud vidi magis. 
        exspectatum ! eum salutat magis haud quisquam, quam canem.       
AMPHITRUO 
Et quom te gravidam, et quom te pulchre plenam adspicio, gaudeo.
ALCUMENA 
Obsecro, ecastor, quid tu me deridiculi gratia 
        sic salutas atque adellas, quasi dudum non videris, 
        quasique nunc primum recipias te domum huc ex hostibus, 
        atque me nunc proinde adpellas, quasi multo post videris?       
AMPHITRUO 
Imo equidem te, nisi nunc hodie, nusquam vidi gentium.
ALCUMENA 
Cur negas? 
AMPHITRUO 
Quia vera didici dicere. 
ALCUMENA 
Haud aequom facit, 
        qui, quod didicit, id dediscit. An periclitamini 
        quid animi habeam? sed quid huc vos revortimini tam cito? 
        An te auspicium conmoratum 'st ? an tempestas continet,         
        qui non abiisti ad legiones, ita uti dudum dixeras?
AMPHITRUO 
Dudum ! quamdudum istuc factum 'st? 
ALCUMENA 
Tentas; iam dudum, modo ,
AMPHITRUO 
Qui istuc potis est fieri, quaeso, ut dicis, iam dudum, modo?
ALCUMENA 
Quid enim censes? te ut deludam contra, lusorem meum, 
        qui nunc primum te advenisse dicas, modo qui hinc abieris ,         
AMPHITRUO 
Haec quidem deliramenta loquitur. 
SOSIA 
Paulisper mane, 
        dum edormiscat unum somnum. 
AMPHITRUO 
Quaene vigilans somniat?
ALCUMENA 
Equidem, ecastor, vigilo, et vigilans id, quod factum 'st fabulor. 
        Nam dudum ante lucem et istunc et te vidi. 
AMPHITRUO 
Quo in loco?
ALCUMENA 
Heic, in aedibus, ubi tu habitas. 
AMPHITRUO 
Numquam factum 'st. 
SOSIA 
Non taces?     
Quid si e portu navis huc nos dormienteis detulit?
AMPHITRUO 
Etiam tu quoque adsentaris huic? 
SOSIA 
Quid vis fieri? 
        Non tu scis? Bacchae bacchanti si velis advorsarier, 
        ex insana insaniorem facies, feriet saepius : 
        si obsequare, una resolvas plaga. 
AMPHITRUO 
At, pol, quin certa res       
        hanc est obiurgare, quae me hodie advenientem domum 
        noluerit salutare. 
SOSIA 
Inritabis crabrones. 
AMPHITRUO 
Tace. 
        Alcumena, unum rogare te volo. 
ALCUMENA 
Quid vis rogare, roga.
AMPHITRUO 
Num tibi aut stultitia adcessit, aut superat superbia?
ALCUMENA 
Qui istuc in mentem est tibi ex me, mi vir, percontarier?      
AMPHITRUO 
Quia salutare advenientem me solebas antidhac, 
        adpellare itidem, ut pudicae suos viros, quae sunt, solent. 
        Eo more expertem te factam adveniens obfendi domi.
ALCUMENA 
Ecastor, equidem te certo heri advenientem inlico 
        et salutavi, et valuissesne usque, exquisivi simul,          
        mi vir, et manum prehendi et osculum tetuli tibi.
SOSIA 
Tun' heri hunc salutavisti? 
ALCUMENA 
Et te quoque etiam, Sosia.
SOSIA 
Amphitruo, speravi ego istam tibi parituram filium; 
        verum non est puero gravida. 
AMPHITRUO 
Quid igitur? 
SOSIA 
Insania.
ALCUMENA 
Equidem sana sum, et deos quaeso, ut salva pariam filium.        
        Verum tu malum magnum habebis, si hic suum opficium facit; 
        ob istuc omen, ominator, capies quod te condecet.
SOSIA 
Enim vero praegnati oportet et malum et malum dari. 
        Ut, quod obrodat, sit, animo si male esse obcoeperit.
AMPHITRUO 
Tu me heri hic vidisti? 
ALCUMENA 
Ego, inquam, si vis decies dicere.    
AMPHITRUO 
In somnis fortasse? 
ALCUMENA 
Imo vigilans vigilantem. 
AMPHITRUO 
Vae misero mihi !
SOSIA 
Quid tibi 'st? 
AMPHITRUO 
Delirat uxor. 
SOSIA 
Atra bili percita est. 
        Nulla res tam deliranteis homines concinnat cito.
AMPHITRUO 
Ubi primum tibi sensisti, mulier, inpliciscier?
ALCUMENA 
Equidem, ecastor, sana et salva sum. 
AMPHITRUO 
Quor igitur praedicas,      
        te heri me vidisse, qui hac noctu in portum advecti sumus? 
        Ibi coenavi, atque ibi quievi in navi noctem perpetem. 
        Neque meum pedem huc intuli etiam in aedeis, ut cum exercitu 
        hinc profectus sum ad Teloboas hosteis, eosque ut vicimus.
ALCUMENA 
Imo mecum coenavisti, et mecum cubuisti. 
AMPHITRUO 
Quid id est?     
ALCUMENA 
Vera dico. 
AMPHITRUO 
Non quidem, hercle, de hac re; de aliis nescio.
ALCUMENA 
Primulo diluculo abiisti ad legiones. 
AMPHITRUO 
Quomodo?
SOSIA 
Recte dicit; ut conmeminit, somnium narrat tibi. 
        sed, mulier, postquam experrecta 's, te prodigiali Iovi 
        aut mola salsa hodie aut thure conprecatam oportuit.          
ALCUMENA 
Vae capiti tuo ! 
SOSIA 
Tua istuc refert, si curaveris.
ALCUMENA 
Iterum iam hic in me inclementer dicit, atque id sine malo !
AMPHITRUO 
Tace tu. Tu dic : egone abs te abii hinc hodie cum diluculo?
ALCUMENA 
Quis igitur, nisi vos, narravit mi, illi ut fuerit proelium?
AMPHITRUO 
An etiam id tu scis? 
ALCUMENA 
Quippe qui ex te audivi : ut urbem maxumam     
        expugnavisses; regemque Pterelam tute obcideris.
AMPHITRUO 
Egone istuc dixi? 
ALCUMENA 
Tute istic, etiam adstante hoc Sosia.
AMPHITRUO 
Audivistin' tu me narrare haec hodie? 
SOSIA 
Ubi ego audiverim?
AMPHITRUO 
Hanc roga.
SOSIA 
Me quidem praesente numquam factum 'st, quod sciam.
ALCUMENA 
Mirum, quin te advorsus dicat. 
AMPHITRUO 
Sosia, age, me huc adspice.     
SOSIA 
Specto. 
AMPHITRUO 
Vera volo loqui te, nolo adsentari mihi. 
        Audivistin' tu hodie me illi dicere ea, quae illa autumat?
SOSIA 
Quaeso, edepol, num tu quoque etiam insanis, quom id me interrogas 
        qui ipsus equidem nunc primum istanc tecum conspicio simul?
AMPHITRUO 
Quid nunc, mulier, audin' illum? 
ALCUMENA 
Ego vero; ac falsum dicere.     
AMPHITRUO 
Neque tu illi, neque mihi viro ipsi credis? 
ALCUMENA 
Eo fit, quia mihi 
        plurimum credo, et scio istaec facta proinde ut proloquor.
AMPHITRUO 
Tun' me heri advenisse dicis? 
ALCUMENA 
Tun' te aiisse hodie hinc negas?
AMPHITRUO 
Nego enim vero; et me advenire nunc primum aio ad te domum.
ALCUMENA 
Obsecro, etiamne hoc negabis, te auream pateram mihi         
        dedisse dono hodie, qua te illeic donatum esse dixeras?
AMPHITRUO 
Neque, edepol, dedi, neque dixi; verum ita animatus fui, 
        itaque nunc sum, ut ea te patera donem. Sed qui istuc tibi
        dixit? 
ALCUMENA 
Ego equidem ex te audivi, et ex tua adcepi manu pateram.
AMPHITRUO 
Mane, mane, obsecro te. Nimis demiror, Sosia,      
        qui illaec illeic me donatum esse aurea patera sciat, 
        nisi tu dudum hanc convenisti, et narravisti haec omnia.
SOSIA 
Neque, edepol, ego dixi, neque istam vidi, nisi tecum simul.
AMPHITRUO 
Quid hoc sit hominis? 
ALCUMENA 
Vin' proferri pateram? 
AMPHITRUO 
Proferri volo.
ALCUMENA 
Fiat.  Tu, Thessala, intus pateram proferto foras,              
        qua hodie meus vir donavit me. 
AMPHITRUO 
Secede huc tu, Sosia. 
        Enim vero illud praeter alia mira miror maxume, 
        si haec habet pateram illam. 
SOSIA 
An etiam id credis, quae in hac cistellula 
        tuo signo obsignata fertur? 
AMPHITRUO 
Salvom signum 'st? 
SOSIA 
Inspice.
AMPHITRUO 
Recte ita st, ut obsignavi. 
SOSIA 
Quaeso, quin tu istanc iubes       
        pro cerrita circumferri? 
AMPHITRUO 
Edepol, qui facto 'st opus. 
        Nam haec quidem, edepol, larvarum plena 'st. 
ALCUMENA 
Quid verbis opu'st? 
        em tibi pateram, eccam. 
AMPHITRUO 
Cedo mi. 
ALCUMENA 
Age, adspice huc, sis, nunc iam. 
        Tu, qui, quae facta, infitiare; quem ego iam heic convincam palam. 
        Estne hae patera, qua donatus illei? 
AMPHITRUO 
Summe Iupiter,      
        quid ego video ! haec ea 'st profecto patera : perii, Sosia.
SOSIA 
Aut, pol, haec praestigiatrix multo mulier maxuma 'st, 
        aut pateram heic inesse oportet. 
AMPHITRUO 
Agedum, solve cistulam.
SOSIA 
Quid ego istam exsolvam? obsignata'st recte: res gesta 'st bene; 
        tu peperisti Amphitruonem; ego alium peperi Sosiam :          
        nunc si pateram patera peperit, omneis congeminavimus.
AMPHITRUO 
Certum 'st aperire, atque inspicere. 
SOSIA 
Vide, sis, signi quid siet, 
        ne posterius in me culpam conferas. 
AMPHITRUO 
Aperi modo : 
        nam haec quidem nos deliranteis facere dictis postulat.
ALCUMENA 
Unde haec igitur est, nisi abs te, quae mihi dono data 'st?       
AMPHITRUO 
Opus mi est istuc exquisito. 
SOSIA 
Iupiter, proh Iupiter.
AMPHITRUO 
Quid tibi 'st? 
SOSIA 
Heic patera nulla in cistula st. 
AMPHITRUO 
Quid ego audio?
SOSIA 
Id quod verum'st. 
AMPHITRUO 
At cum cruciatu iam, ni adparet, tuo.
ALCUMENA 
Haec quidem adparet. 
AMPHITRUO 
Quis igitur tibi dedit? 
ALCUMENA 
Qui me rogat.
SOSIA 
Me captas, quia tute ab navi clanculum huc alia via         
        praecucurristi, atque hinc pateram tute exemisti atque eam 
        huic dedisti, post hanc rursum obsignasti clanculum.
AMPHITRUO 
Hei mih !, iam tu quoque huius adiuvas insaniam? 
        ain' heri nos advenisse huc? 
ALCUMENA 
Aio, adveniensque inlico 
        me salutavisti, et ego te, et osculum tetuli tibi.           
SOSIA 
Iam illuc non placet principium de osculo. 
AMPHITRUO 
Perge exsequi.
ALCUMENA 
Lavisti. 
AMPHITRUO 
Quid, postquam lavi? 
ALCUMENA 
Adcubuisti. 
SOSIA 
Euge ! optume.
        nunc exquire. 
AMPHITRUO 
Ne interpella. Perge porro dicere.
ALCUMENA 
Cena adposita 'st : coenavisti mecum; ego adcubui simul.
AMPHITRUO 
In eodem lecto? 
ALCUMENA 
In eodem. 
SOSIA 
Hei ! non placet convivium.    
AMPHITRUO 
Sine modo argumenta dicat. Quid postquam coenavimus?
ALCUMENA 
Te dormitare aibas : mensa ablata 'st, cubitum hinc abiimus.
AMPHITRUO 
Ubi tu cubuisti? 
ALCUMENA 
In eodem lecto tecum una in cubiculo.
AMPHITRUO 
Perdidisti. 
SOSIA 
Quid tibi 'st? 
AMPHITRUO 
Haec me modo ad mortem dedit.
ALCUMENA 
Quid iam, amabo? 
AMPHITRUO 
Ne me adpella. 
SOSIA 
Quid tibi 'st? 
AMPHITRUO 
Perii miser !     
        quia pudicitiae huius vitium me heic absente 'st additum.
ALCUMENA 
Obsecro, ecastor, cur istuc, mi vir, ex ted audio?
AMPHITRUO 
Vir ego tuus sim? ne me adpella, falso falso nomine.
SOSIA 
Haeret haec res, siquidem haec iam mulier facta 'st ex viro.
ALCUMENA 
Quid ego feci, qua istaec propter dicta dicantur mihi?       
AMPHITRUO 
Tute edictas facta tua, ex me quaeris quid deliqueris.
ALCUMENA 
Quid ego tibi deliqui, si, quoi nubta sum, tecum fui?
AMPHITRUO 
Tun' mecum fueris? quid illac inpudente audacius? 
        saltem tute, si pudoris egeas, sumas mutuum.
ALCUMENA 
Istuc facinus, quod tu insimulas, nostro generi non decet.      
        Tu si me inpudicitiae captas, capere non potes.
AMPHITRUO 
Pro di inmortaleis ? cognoscin' tu me saltem, Sosia?
SOSIA 
Propemodum. 
AMPHITRUO 
Cenavin' ego heri in navi in portu Persico?
ALCUMENA 
Mihi quoque adsunt testeis, qui illud, quod ego dicam, adsentiant.
SOSIA 
Nescio quid istuc negoti dicam, nisi si quispiam est         
        Amphitruo alius, qui forte heic absenti te tamen 
        tuam rem curet, teque absente, heic munus fungatur tuum : 
        nam quod de illo subditivo Sosia mirum nimi'st. 
        Certe de istoc Amphitruone iam alterum mirum 'st magis. 
        Nescio quis praestigiator hanc frustratur mulierem.     
ALCUMENA 
Per supremi regis regnum iuro, et matrem familias 
        Iunonem, quam me vereri et metuere 'st par maxume, 
        ut mi, extra unum te, mortalis nemo corpus corpore 
        contigit, quo me inpudicam faceret. 
AMPHITRUO 
Vera istaec velim.
ALCUMENA 
Vera dico, sed nequidquam, quoniam non vis credere.         
AMPHITRUO 
Mulier es, 
		audacter iuras.
ALCUMENA 
Quae non deliquit, decet 
        audacem esse, confidenter pro se et proterve loqui.AMPHITRUO  
        Satis audacter. 
ALCUMENA 
Ut pudicam decet. 
AMPHITRUO 
Tu verbis probas.
ALCUMENA 
Non ego illam mi dotem duco esse, quae dos dicitur; 
        sed pudicitiam, et pudorem, et sedatum cupidinem,  
        deum metum, parentum amorem, et cognatum concordiam : 
        tibi morigera, atque ut munifica sim bonis, prosim probis.
SOSIA 
Nae ista, edepol, si haec vera loquitur, examussim 'st optima.
AMPHITRUO 
Delenitus sum profecto ita, ut me qui sim nesciam.
SOSIA 
Amphitruo es profecto : cave, sis, ne tu te usu perduis:         
        ita nunc homines inmutantur, postquam peregre advenimus.
AMPHITRUO 
Mulier, istam rem inquisitam certum 'st non amittere.
ALCUMENA 
Edepol, me libente facies. 
AMPHITRUO 
Quid ais? responde mihi. 
        Quid si adduco tuum cognatum huc a navi Naucratem, 
        qui mecum una vectu'st una navi, atque is si denegat            
        facta, quae tu facta dicis, quid tibi aequom est fieri? 
        Numquid causam dicis, quin te hoc multem matrimonio?
ALCUMENA 
Si deliqui, nulla causa 'st. 
AMPHITRUO 

Convenit. Tu, Sosia, 
        duc hos intro : ego huc ab navi mecum adducam Naucratem.
SOSIA 
Nunc quidem praeter nos nemo 'st : dic mihi verum serio,        
        ecquis alius Sosia intu'st, qui mei similis siet?
ALCUMENA 
Abin' hinc a me dignus domino servos? 
SOSIA 
Abeo, si iubes.
ALCUMENA  
        Nimis, ecastor, facinus mirum 'st, qui illi conlibitum siet 
        meo viro sic me insimulare falso facinus tam malum. 
        Quidquid est, iam ex Naucrate cognato id cognoscam meo.      
ACTVS III. i


 
        IUPITER 
Ego sum ille Amphitruo, quoiu'st servos Sosia, 
        idem Mercurius qui fit, quando commodum'st, 
        in superiore qui habito coenaculo, 
        qui interdum fio Iupiter, quando lubet. 
        Huc autem quom extemplo adventum adporto, inlico        
        Amphitruo fio, et vestitum inmuto meum. 
        Nunc huc honoris vostri venio gratia, 
        ne hanc incohatam transigam comoediam. 
        Simul Alcumenae, quam vir insontem probri 
        Amphitruo adcusat, veni ut auxilium feram :  
        nam mea sit culpa, quod egomet contraxerim, 
        si id Alcumenae innocenti expetat. 
        Nunc Amphitruonem memet, ut obcoepi semel, 
        esse adsimulabo, atque in horum familiam 
        frustrationem hodie iniiciam maxumam :         
        post igitur demum faciam res fiat palam 
        atque Alcumenae in tempore auxilium feram, 
        faciamque ut uno fetu et quod gravida est viro 
        et me quod gravida'st, pariat sine doloribus. 
        Mercurium iussi me continuo consequi,           
        si quid vellem inperare. Nunc hanc adloquar. 
III. ii


ALCUMENA 
Durare nequeo in aedibus; ita me probri, 
        stupri, dedecoris a viro argutam meo! 
        Ea quae sunt facta, infectare esse adclamitat. 
        Quae neque sunt facta, neque ego in me admisi, arguit :       
        atque id me susque deque esse habituram putat. 
        Non, edepol, faciam, neque me perpetiar probri 
        falso insimulatam, quin ego illum aut deseram, 
        aut satisfaciat mihi ille, atque adiuret insuper, 
        nolle esse dicta, quae in me insontem protulit.         
IUPITER 
Faciundum 'st mi illud, fieri quod illaec postulat, 
        si me illam amantem ad sese studeam recipere : 
        quando, ego quod feci, factum id Amphitruoni obfuit, 
        atque illi dudum meus amor negotium 
        insonti exhibuit; nunc autem insonti mihi        
        illius ira in hanc et maledicta expetent.
 
        ALCUMENA 
Et, eccum video, qui me miseram arguit 
        stupri, dedecoris. 
IUPITER 
Te volo, uxor, conloqui. 
        Quo te avortisti? 
ALCUMENA 
Ita ingenium meum'st : 
        inimicos semper osa sum obtuerier.            
IUPITER 
Heia autem inimicos? 
 ALCUMENA 
Sic est, vera praedico : 
        nisi etiam hoc falso dici insimulaturus es.
IUPITER 
Nimis iracunda 's. 
 ALCUMENA 
Potin' es ut abstineas manum 
        nam certo, si sis sanus aut sapias satis, 
        quam tu inpudicam esse arbitrere et praedices,         
        cum ea tu sermonem nec ioco nec serio 
        tibi habeas, nisi sis stultior stultissumo.
IUPITER 
Si dixi, nihilo magis es, neque ego esse arbitror, 
        et id huc revorti, uti me purgarem tibi. 
        Nam nunquam quidquam meo animo fuit aegrius,        
        quam postquam audivi ted esse iratam mihi. 
        Cur dixisti? inquies : ego expediam tibi. 
        non, edepol, quo te esse inpudicam crederem; 
        verum periclitatus animum sum tuum, 
        quid faceres, et quo pacto id ferre induceres.        
        Equidem ioco illa dixeram dudum tibi, 
        ridiculi causa : vel rogato hunc Sosiam.
 
        ALCUMENA 
Quin huc adducis meum cognatum Naucratem, 
        testem quem dudum te adducturum dixeras, 
        te huc non venisse? 
IUPITER 
Si quid dictum'st per iocum,       
        non aequom'st id te serio praevortier.
 
        ALCUMENA 
Ego illud scio quam doluerit cordi meo.
IUPITER 
Per dexteram tuam te, Alcumena, oro obsecro, 
        da mihi hanc veniam, ingnosce; irata ne sies.
 
        ALCUMENA 
Ego istaec feci verba virtute inrita :           
        nunc quando factis me impudicis abstines. 
        Ab impudicis dictis avorti volo. 
        Valeas, tibi habeas res tuas, reddas meas. 
        Iuben' mi ire comites? 
IUPITER 
Sanan' es? 
 ALCUMENA 

Si non iubes, 
        ibo egomet, comitem mihi Pudicitiam duxero.               
IUPITER 
Mane, arbitratu tuo iusiurandum dabo, 
        me meam pudicam esse uxorem arbitrarier. 
        Id ego si fallo, tum te, summe Iupiter, 
        quaeso, Amphitruoni ut semper iratus sies.
 
        ALCUMENA 
Ah ! propitius sit potius. 
IUPITER 
Confido fore :        
        nam iusiurandum verum te advorsum dedi. 
        Iam nunc irata non es? 
 ALCUMENA 
Non sum. 
IUPITER 

Bene facis. 
        Nam in hominum aetate multa eveniunt huiusmodi : 
        capiunt voluptates, capiunt rursum miserias. 
        Irae interveniunt; redeunt rursum in gratiam.         
        Verum irae si quae forte eveniunt huiusmodi 
        inter eos, rursum si reventum in gratiam'st, 
        bis tanto amici sunt inter se, quam prius.
 
        ALCUMENA 
Primum cavisse oportuit ne diceres; 
        verum eadem si isdem purgas, mihi patiunda sunt.     
IUPITER 
Iube vero vasa pura adornari mihi, 
        ut quae apud legionem vota vovi, si domum 
        redissem salvos, ea ego exsolvam omnia.
 
        ALCUMENA 
Ego istuc curabo. 
IUPITER 
Evocate huc Sosiam; 
        gubernatorem, qui in mea navi fuit,              
        Blepharonem arcessat, qui nobiscum prandeat. 
        is adeo inpransus ludificabitur, 
        quom ego Amphitruonem collo hinc obstricto traham.
 
        ALCUMENA 
Mirum quid solus secum secreto ille agat ? 
        Atque aperiuntur aedeis : exit Sosia.             
III. iii


SOSIA 
Amphitruo, adsum; si quid opus est, inpera, inperium exequar.
IUPITER 
Optume advenis. 
SOSIA 
Iam pax est inter vos duos? 
        Nam quia vos tranquillos video, gaudeo et volupe'st mihi. 
        Atque ita servom par videtur frugi sese instituere, 
        proinde heri ut sint, ipse item sit, voltum e voltu comparet :        
        tristis sit, si heri sint tristeis, hilarus sit, si gaudeant. 
        Sed age, responde : iam vos redistis in concordiam?
IUPITER 
Derides, qui scis iam dudum haec me dixisse per iocum.
SOSIA 
An id ioco dixisti? equidem serio ac vero ratus.
IUPITER 
Habui expurigationem : facta pax est. 
SOSIA 
Optume'st.       
IUPITER 
Ego rem divinam intus faciam, vota quae sunt. 
SOSIA 
Censeo.
IUPITER 
Tu gubernatorem a navi huc evoca verbis meis 
        Blepharonem, ut, re divina facta, mecum prandeat.
SOSIA 
Iam heic ero, quum illeic censebis esse me.
IUPITER 
Actutum huc redi.
 
        ALCUMENA 
Numquid vis, quin abeam iam intro, ut adparentur quibus opu'st?       
IUPITER 
I sane, et, quantum pote'st, parata fac sint omnia.
 
        ALCUMENA 
Quin venis, quando vis, intro? faxo haud quicquam sit morae.
IUPITER 
Recte loquere et proinde diligentem ut uxorem decet. 
        Iam hi ambo, et servos et hera frustra sunt duo, 
        qui me Amphitruonem rentur esse, errant probe.        
        Nunc tu divine huc fac adsis Sosia. 
        Audis quae dico, tametsi praesens non ades. 
        Fac Amphitruonem advenientem ab aedibus 
        ut abigas quovis pacto; fac conmentus sies. 
        Volo deludi illunc, dum cum hac usuraria           
        uxore nunc mihi morigero. Haec curata sint 
        fac, sis, proinde adeo, ut me velle intellegis, 
        atque ut ministres mihi, quom mihi sacruficem.
III. iv


MERCURIUS 
Concedite atque abscedite omneis, de via decedite, 
        nec quisquam tam audax fuat homo, qui obviam obsistat mihi.         
        Nam mihi quidem, hercle, qui minus liceat deo minitarier 
        populo, ni decedat mihi, quam servolo in comoediis? 
        Ille navem salvam nunciat, aut irati adventum senis : 
        ego sum Iovi dicto audiens, eius iussu nunc huc me adfero. 
        Quamobrem mi magis par est via decedere et concedere.        
        Pater vocat me, eum sequor, eius dicto imperio sum audiens : 
        ut filium bonum patri esse oportet, itidem ego sum patri. 
        Amanti subparasitor, hortor, adsto, admoneo, gaudeo. 
        Si quid patri volupe'st, voluptas ea mi multo maxuma'st. 
        Amat: sapit, recte facit, animo quando obsequitur suo :           
        quod omneis homines fecere oportet, dum id modo fiat bono. 
        Nunc Amphitruonem volt deludi meus pater; faxo probe 
        iam hic deludetur, spectatores, vobis inspectantibus. 
        Capiam coronam mi in caput : adsimulabo me esse ebrium; 
        atque illuc sursum escendero : inde optume cispellam virum.           
        De supero, quom huc adcesserit; faciam ut sit madidus sobrius. 
        Deinde illi actutum subferet suus servos poenas Sosia; 
        eum fecisse ille hodie arguet, quae ego fecero heic : quid id mea? 
        Meo me aequom'st morigerum patri, eius studio servire addecet. 
        Sed eccum Amphitruonem; advenit : iam ille heic deludetur probe,      
        siquidem vos voltis auscultando operam dare. 
        Ibo intro, ornatum capiam qui potis decet. 
        Dein sursum adscendam in tectum, ut illum hinc prohibeam.
ACTVS IV .i


AMPHITRUO 
Naucratem quem convenire volui, in navi non erat : 
        neque domi, neque in urbe invenio quemquam qui illum viderit.         
        Nam omneis plateas perreptavi, gymnasia et myropolia; 
        apud emporium, atque in macello; in palaestra atque in foro, 
        in medicinis, in tonstrinis, apud omneis aedeis sacras. 
        Sum defessus quaeritando, nusquam invenio Naucratem. 
        Nunc domum ibo, atque ex uxore hanc rem pergam exquirere,       
        quis fuerit quem propter corpus suum stupri compleverit. 
        Nam me, quam illam quaestionem inquisitam hodie amittere, 
        mortuum satiu'st. Sed aedeis obcluserunt : eugepae ! 
        Pariter hoc fit, atque ut alia facta sunt. Feriam foreis. 
        Aperite hoc :heus, ecquis hic est? ecquis hoc aperit ostium?      
IV. ii


MERCURIUS 
Quis ad foreis est? 
 AMPHITRUO 
Ego sum. 
 MERCURIUS 
Quid ego sum. 
 AMPHITRUO
Ita loquor. 
 MERCURIUS 
Tibi Iupiter 
        dique omneis irati certo sunt, qui sic frangas foreis.
 
        AMPHITRUO 
Quo modo? 
 MERCURIUS 
Eo modo, ut profecto vivas aetatem miser.
 
        AMPHITRUO 
Sosia ! 
 MERCURIUS 
Ita, sum Sosia, nisi me esse oblitum existumas. 
        Quid nunc vis? 
 AMPHITRUO 
Sceleste, at etiam quid velim, id tu me rogas?        
 
        MERCURIUS 
Ita, rogo. paene effregisti, fatue, foribus cardines. 
        an foreis censebas nobis poblicitus praeberier? 
        Quid me adspectas, stolide? quid nunc vis tibi? aut quis tu es homo?
 
        AMPHITRUO 
Verbero, etiam quis ego sim me rogitas, ulmorum acheruns ! 
        Quem, pol, ego hodie ob istaec dicta faciam ferventem flagris.        
 
        MERCURIUS 
Prodigum te fuisse oportet olim in adulescentia.
 
        AMPHITRUO 
Quidum? 
 MERCURIUS 
Quia senecta aetate a me mendicas malum.
 
        AMPHITRUO 
Cum cruciatu tuo istaec hodie, verna, verba funditas.
 
        MERCURIUS 
Sacrufico ego tibi. 
 
        AMPHITRUO 
Qui? 
 
        MERCURIUS 
Quia enim te macto infortunio.



LACUNE 
        jusqu'à la fin de l'acte IV : TEXTE D'HERMOLAUS BARBARUS
AMPHITRUO« Tun' me mactes, carnufex? nisi formam dii hodie meam perduint, 
        « Faxo ut bubulis coriis onustus sis, Saturni hostia. 
        « Ita ego te certo cruce et cruciatu mactabo : exi foras.  
        « Mastigia.
MERCURIUSLarva umbratilis, tu me minis territas?  
        « Nisi hinc actutum fugias, si denuo pultaveris.  
        « Si minusculo digito increpuerint foreis, hac tegula 
        « Tuum deminuam caput, ut cum dentibus linguam exscrees.
AMPHITRUO« Tun', furcifer, meis me procul prohibessis aedibus? 
        « Tun' meas pulsare foreis? hasce inlico toto demoliar cardine.
MERCURIUS« Pergin'?
AMPHITRUOPergo.
MERCURIUSAdcipe.
AMPHITRUOSceleste, in herum? si te hodie adprehendero, 
        « Ad id redigam miseriarum, ut semper sis miser.
MERCURIUS« Bacchanal te exercuisse oportuit, senex.
AMPHITRUOQuidum?
MERCURIUS« Quando tu me tuum servom censes.
AMPHITRUOQuid? censeo?
MERCURIUS« Malum tibi : praeter Amphitruonem, herum gnovi neminem.
AMPHITRUO« Num formam perdidi? mirum, quin me gnorit Sosia. 
        « Scrutabor : eho dic mihi, quis videor? num satis Amphitruo?
MERCURIUS« Amphitruo? sanusne es? nonne tibi praedictum, senex,  
        « Bacchanal te exercuisse, quom, qui sis, alium rogites? 
        « Abscede, moneo : molestus ne sies, dum Amphitruo  
        « Cum uxore, modo ex hostibus adveniens, voluptatem capit.
AMPHITRUO« Qua uxore?
MERCURIUSAlcumena.
AMPHITRUOQuis homo?
MERCURIUSQuotiens vis dictum? Amphitruo, 
        « Herus meus. Molestus ne sies.
AMPHITRUOQuicum cubat?
MERCURIUS« Vide, ne infortunium quæras, qui me sic ludifices?
AMPHITRUO« Dic, quaeso, mi Sosia.
MERCURIUSBlandire? cum Alcumena.
AMPHITRUOIn eodemne  
        « Cubiculo?
MERCURIUS« Imo, ut arbitror, corpore corpus incubat.
AMPHITRUO
		Væ misero mihi?
MERCURIUS« Lucri'st, quod miseriam deputat : nam uxorem usurariam 
        « Perinde est praebere, ac si agrum sterilem fodiendum loces.
AMPHITRUO« Sosia.
MERCURIUSQuid, malum, Sosia?
AMPHITRUONon me gnovisti, verbero?
MERCURIUS« Gnovi te hominem molestum, qui ne emas litigium. 
AMPHITRUOAdhuc 
        « Amplius : nonne ego herus sum tuus Amphitruo? 
MERCURIUSTu Bacchus es,  
        « Haud Amphitruo : quotiens tibi dictum vis? num denuo? 
        « Meus Amphitruo uno cubiculo Alcumenam conplexu tenet. 
        « Si pergas, eum heic sistam, neque sine tuo magno malo. 
AMPHITRUO« Cupio adcersi : utinam ne pro benefactis hodie patriam, 
        « Aedeis, uxorem, familiam cum forma una perduam ! 
MERCURIUS« Adcersam equidem : sed de foribus tu interea, sis, vide. 
        « Si molestus sis, evades nunquam, quin te sacruficem.AMPHITRUO« Tun' me mactes, carnufex? nisi formam dii hodie meam perduint, 
        « Faxo ut bubulis coriis onustus sis, Saturni hostia. 
        « Ita ego te certo cruce et cruciatu mactabo : exi foras.  
        « Mastigia.
MERCURIUSLarva umbratilis, tu me minis territas?  
        « Nisi hinc actutum fugias, si denuo pultaveris.  
        « Si minusculo digito increpuerint foreis, hac tegula 
        « Tuum deminuam caput, ut cum dentibus linguam exscrees.
AMPHITRUO« Tun', furcifer, meis me procul prohibessis aedibus? 
        « Tun' meas pulsare foreis? hasce inlico toto demoliar cardine.
MERCURIUS« Pergin'?
AMPHITRUOPergo.
MERCURIUSAdcipe.
AMPHITRUOSceleste, in herum? si te hodie adprehendero, 
        « Ad id redigam miseriarum, ut semper sis miser.
MERCURIUS« Bacchanal te exercuisse oportuit, senex.
AMPHITRUOQuidum?
MERCURIUS« Quando tu me tuum servom censes.
AMPHITRUOQuid? censeo?
MERCURIUS« Malum tibi : praeter Amphitruonem, herum gnovi neminem.
AMPHITRUO« Num formam perdidi? mirum, quin me gnorit Sosia. 
        « Scrutabor : eho dic mihi, quis videor? num satis Amphitruo?
MERCURIUS« Amphitruo? sanusne es? nonne tibi praedictum, senex,  
        « Bacchanal te exercuisse, quom, qui sis, alium rogites? 
        « Abscede, moneo : molestus ne sies, dum Amphitruo  
        « Cum uxore, modo ex hostibus adveniens, voluptatem capit.
AMPHITRUO« Qua uxore?
MERCURIUSAlcumena.
AMPHITRUOQuis homo?
MERCURIUSQuotiens vis dictum? Amphitruo, 
        « Herus meus. Molestus ne sies.
AMPHITRUOQuicum cubat?
MERCURIUS« Vide, ne infortunium quæras, qui me sic ludifices?
AMPHITRUO« Dic, quaeso, mi Sosia.
MERCURIUSBlandire? cum Alcumena.
AMPHITRUOIn eodemne  
        « Cubiculo?
MERCURIUS« Imo, ut arbitror, corpore corpus incubat.
AMPHITRUO
		Væ misero mihi?
MERCURIUS« Lucri'st, quod miseriam deputat : nam uxorem usurariam 
        « Perinde est praebere, ac si agrum sterilem fodiendum loces.
AMPHITRUO« Sosia.
MERCURIUSQuid, malum, Sosia?
AMPHITRUONon me gnovisti, verbero?
MERCURIUS« Gnovi te hominem molestum, qui ne emas litigium. 
AMPHITRUOAdhuc 
        « Amplius : nonne ego herus sum tuus Amphitruo? 
MERCURIUSTu Bacchus es,  
        « Haud Amphitruo : quotiens tibi dictum vis? num denuo? 
        « Meus Amphitruo uno cubiculo Alcumenam conplexu tenet. 
        « Si pergas, eum heic sistam, neque sine tuo magno malo. 
AMPHITRUO« Cupio adcersi : utinam ne pro benefactis hodie patriam, 
        « Aedeis, uxorem, familiam cum forma una perduam ! 
MERCURIUS« Adcersam equidem : sed de foribus tu interea, sis, vide. 
        « Si molestus sis, evades nunquam, quin te sacruficem.
IV. iii
AMPHITRUO, BLEPHARO, SOSIA
AMPHITRUO« Di vostram fidem ! quae intemperiae nostram agunt familiam ! quae 
        mira 
        « Video, postquam advenio peregre ! nam verum'st, quod olim est auditum 
        « Fabularier, mutatos Atticos in Arcadia homines, 
        « Et saevas beluas mansitasse, nec unquam denuo parentibus· Congnitos.
BLEPHARO« Quid illuc Sosia? magna sunt, quae mira proedicas.  
        « Ain' tu alterum te reperisse domi consimilem Sosiam?
SOSIA« Aio; sed heus tu, quom ego Sosiam, Amphitruonem Amphitruo, quid 
        scis an 
        « Tu forte alium Blepharonem parias? o di faciant, ut tu quoque 
        « Concisus pugnis, et inlisis dentibus, id inpransus creduas. 
        « Nam ego, ille alter Sosia, qui illeic sum, me malis mucavit modis.
BLEPHARO« Mira profecto : sed gradus condecet grandire : nam ut video, 
        « Exspectat Amphitruo, et vacuus mihi venter crepitat.
AMPHITRUOEt quid aliena 
        « Fabulor? in nostro olim Thebano genere plusquam mira memorant; 
        « Martigenam ille adgressus beluam magnus Europae quaestor, anguineo 
        « Repente hosteis peperit seminio; et, pugnata illac pugna, 
        « Frater trudebat fratrem hasta et galea : et nostrae auctorem gentis 
        « Cum Veneris filia angueis repsisse tellus Epirotica 
        « Vidit : de summo summus Jupiter sic statuit, sic fatum habet. 
        « Optumi omnes nostrateis, pro claris factis, diris aguntur malis. 
        « Fata istaec me premunt, pertolerarem vim tantam, cladeisque 
        « Exanclarem inpatibileis.
SOSIABlepharo?
BLEPHAROQuid est?
SOSIANescio quid mali suspicor.
BLEPHARO« Quid?
SOSIAVide, sis, herus salutator obpessulatas ante foreis graditur.
BLEPHARO« Nihil est, famem exspectat obambulans. 
SOSIACuriose quidem : foreis enim 
        « Clausit, ne praevorteretur foras.
BLEPHAROObgannis?
SOSIANec gannio, nec latro. 
        « Si me audias, observes. Nescio quid secum solus, puto, 
        « Rationes conligit : quid memoret, hinc excipiam; ne propera.
AMPHITRUO« Ut metuo, ne, victis hostibus, di partam expungant gloriam. 
        « Totam miris modis nostram video turbatam familiam.  
        « Tum vero uxor vitio, stupro, dedecore me plena enicat. 
        « Sed de patera mirum'st : erat tamen signum obsignatum probe. 
        « Quid enim? pugnas pugnatas prolocuta, et Pterelam opugnatum, 
        « Nostris obcisum manibus fortiter : atat ! gnovi jam ludum : 
        « Id Sosiae factum'st opera, qui me hodie quoque praesentem ausit 
        Indigne praevortier.
SOSIADe me locutus, et quae velim minus. 
        « Hominem ne congrediamur, quaeso, priusquam stomachum detexerit.
BLEPHARO« Ut lubet. AMPHITRUOSi illum datur hodie mastigiam adprehendere ostendam quid sit 
        « Herum fallere, minis et dolis incessere. 
SOSIAAudin' tu illum?
BLEPHAROAudio.
SOSIA
« Illaec machina meas onerat scapulas : conpellemus, sis, hominem. 
        « Scin' quid vulgo dici solet?
BLEPHAROQuid dicturus sis nescio : 
        « Quid tibi patiundum, fere hariolor. 
SOSIAVetu'st adagium : Fames et mora 
        « Bilem in nasum conciunt. 
BLEPHAROVerum quidem. E loco conpellemus  
        « Alacre. Amphitruo !
AMPHITRUOBlepharonem audio : mirum quid ad me veniat. 
        « Obportune tamen se obfert, ut uxoris facta convincam turpia. 
        « Quid huc ad me, Blepharo? 
BLEPHAROOblitus tam cito, quam diluculo 
        « Misisti ad navim Sosiam, ut hodie tecum conviverem? 
AMPHITRUO« Nusquam factum gentium : sed ubi illic scelestus? 
BLEPHAROQuis?
AMPHITRUOSosia.
BLEPHARO« Eccum ilium.
AMPHITRUOUbi?
BLEPHAROAnte oculos : non vides?
AMPHITRUOVix video prae ira, adeo me istic  
        Hodie delirum fecit. Ne te sacruficem nunquam evades. 
        « Sine me, Blepharo.
BLEPHAROAusculta, precor.
AMPHITRUODic, ausculto : tu vapula.
SOSIA« Qua de re? num satis tempori? non ocius quivi, si me  
        « Daedaleis tulissem remigiis. 
BLEPHAROAbstine, quaeso; non potuimus 
        « Nostros grandius grandire gradus.
AMPHITRUOSive grallatorius, sive 
        « Testudineus fuerit, certum'st mihi nunc scelestum perdere. 
        « En tectum ! en tegulas ! en obductas foreis ! en ludificatum herum ! 
        « En verborum scelus !
BLEPHAROQuid mali fecit tibi?
AMPHITRUORogas? ex illo  
        « Tecto, exclusum foribus, me deturbavit aedibus. 
SOSIAEgone?
AMPHITRUO« Tu, quid minitabas te facturum, si istas pepulissem foreis? 
        « Negas, sceleste?
SOSIA 
        Quin negem? en testis ampliter, quicum venio : 
        Missus sedulo, ut ad te vocatum ducerem.
AMPHITRUOQuis te misit, 
        « Furcifer?
SOSIAQui me rogat.
AMPHITRUOQuando gentium?
SOSIADudum, modo  
        « Ubi cum uxore domi redisti in gratiam. 
AMPHITRUOBacchus te inritassit
SOSIA« Nec Bacchum salutem hodie, nec Cererem. Tu purgar jusseras 
        « Vasa, ut rem divinam faceres : et hune me adcersitun mittis, 
        « Ut tecum prandeat.
AMPHITRUO
		Blepharo, dispeream, si aut intus adhuc fui  
        « Aut si hunc miserim : dic, ubi me liquisti?
SOSIADomi cum Alcumena conjuge. 
        « Ego a te abiens portum vorsus volito, hunc tuis verbis voco. 
        « Venimus, nec te, nisi nunc, video postea. 
AMPHITRUOScelestum caput ! cum uxore? 
        « Nunquam abis, quin vapules.
SOSIABlepharo !
BLEPHAROAmphitruo, mitte hunc mea gratia, 
        « Et me audias.
AMPHITRUOEn mitto; quid vis, loquere.
BLEPHAROIstic jam dudum mihi 
        « Maxuma memoravit mira : praestigiator forte, aut veneficus 
        « Hanc excantat tibi familiam : inquire aliunde, vide quid siet. 
        « Nec ante hune excruciatum miserum facias, quam rem intellegas.
AMPHITRUO« Becte moues ; eamus, te advorsum uxori etiam advocatum volo.AMPHITRUO, BLEPHARO, SOSIAAMPHITRUO« Di vostram fidem ! quae intemperiae nostram agunt familiam ! quae 
        mira 
        « Video, postquam advenio peregre ! nam verum'st, quod olim est auditum 
        « Fabularier, mutatos Atticos in Arcadia homines, 
        « Et saevas beluas mansitasse, nec unquam denuo parentibus· Congnitos.
BLEPHARO« Quid illuc Sosia? magna sunt, quae mira proedicas.  
        « Ain' tu alterum te reperisse domi consimilem Sosiam?
SOSIA« Aio; sed heus tu, quom ego Sosiam, Amphitruonem Amphitruo, quid 
        scis an 
        « Tu forte alium Blepharonem parias? o di faciant, ut tu quoque 
        « Concisus pugnis, et inlisis dentibus, id inpransus creduas. 
        « Nam ego, ille alter Sosia, qui illeic sum, me malis mucavit modis.
BLEPHARO« Mira profecto : sed gradus condecet grandire : nam ut video, 
        « Exspectat Amphitruo, et vacuus mihi venter crepitat.
AMPHITRUOEt quid aliena 
        « Fabulor? in nostro olim Thebano genere plusquam mira memorant; 
        « Martigenam ille adgressus beluam magnus Europae quaestor, anguineo 
        « Repente hosteis peperit seminio; et, pugnata illac pugna, 
        « Frater trudebat fratrem hasta et galea : et nostrae auctorem gentis 
        « Cum Veneris filia angueis repsisse tellus Epirotica 
        « Vidit : de summo summus Jupiter sic statuit, sic fatum habet. 
        « Optumi omnes nostrateis, pro claris factis, diris aguntur malis. 
        « Fata istaec me premunt, pertolerarem vim tantam, cladeisque 
        « Exanclarem inpatibileis.
SOSIABlepharo?
BLEPHAROQuid est?
SOSIANescio quid mali suspicor.
BLEPHARO« Quid?
SOSIAVide, sis, herus salutator obpessulatas ante foreis graditur.
BLEPHARO« Nihil est, famem exspectat obambulans. 
SOSIACuriose quidem : foreis enim 
        « Clausit, ne praevorteretur foras.
BLEPHAROObgannis?
SOSIANec gannio, nec latro. 
        « Si me audias, observes. Nescio quid secum solus, puto, 
        « Rationes conligit : quid memoret, hinc excipiam; ne propera.
AMPHITRUO« Ut metuo, ne, victis hostibus, di partam expungant gloriam. 
        « Totam miris modis nostram video turbatam familiam.  
        « Tum vero uxor vitio, stupro, dedecore me plena enicat. 
        « Sed de patera mirum'st : erat tamen signum obsignatum probe. 
        « Quid enim? pugnas pugnatas prolocuta, et Pterelam opugnatum, 
        « Nostris obcisum manibus fortiter : atat ! gnovi jam ludum : 
        « Id Sosiae factum'st opera, qui me hodie quoque praesentem ausit 
        Indigne praevortier.
SOSIADe me locutus, et quae velim minus. 
        « Hominem ne congrediamur, quaeso, priusquam stomachum detexerit.
BLEPHARO« Ut lubet. AMPHITRUOSi illum datur hodie mastigiam adprehendere ostendam quid sit 
        « Herum fallere, minis et dolis incessere. 
SOSIAAudin' tu illum?
BLEPHAROAudio.
SOSIA
« Illaec machina meas onerat scapulas : conpellemus, sis, hominem. 
        « Scin' quid vulgo dici solet?
BLEPHAROQuid dicturus sis nescio : 
        « Quid tibi patiundum, fere hariolor. 
SOSIAVetu'st adagium : Fames et mora 
        « Bilem in nasum conciunt. 
BLEPHAROVerum quidem. E loco conpellemus  
        « Alacre. Amphitruo !
AMPHITRUOBlepharonem audio : mirum quid ad me veniat. 
        « Obportune tamen se obfert, ut uxoris facta convincam turpia. 
        « Quid huc ad me, Blepharo? 
BLEPHAROOblitus tam cito, quam diluculo 
        « Misisti ad navim Sosiam, ut hodie tecum conviverem? 
AMPHITRUO« Nusquam factum gentium : sed ubi illic scelestus? 
BLEPHAROQuis?
AMPHITRUOSosia.
BLEPHARO« Eccum ilium.
AMPHITRUOUbi?
BLEPHAROAnte oculos : non vides?
AMPHITRUOVix video prae ira, adeo me istic  
        Hodie delirum fecit. Ne te sacruficem nunquam evades. 
        « Sine me, Blepharo.
BLEPHAROAusculta, precor.
AMPHITRUODic, ausculto : tu vapula.
SOSIA« Qua de re? num satis tempori? non ocius quivi, si me  
        « Daedaleis tulissem remigiis. 
BLEPHAROAbstine, quaeso; non potuimus 
        « Nostros grandius grandire gradus.
AMPHITRUOSive grallatorius, sive 
        « Testudineus fuerit, certum'st mihi nunc scelestum perdere. 
        « En tectum ! en tegulas ! en obductas foreis ! en ludificatum herum ! 
        « En verborum scelus !
BLEPHAROQuid mali fecit tibi?
AMPHITRUORogas? ex illo  
        « Tecto, exclusum foribus, me deturbavit aedibus. 
SOSIAEgone?
AMPHITRUO« Tu, quid minitabas te facturum, si istas pepulissem foreis? 
        « Negas, sceleste?
SOSIA 
        Quin negem? en testis ampliter, quicum venio : 
        Missus sedulo, ut ad te vocatum ducerem.
AMPHITRUOQuis te misit, 
        « Furcifer?
SOSIAQui me rogat.
AMPHITRUOQuando gentium?
SOSIADudum, modo  
        « Ubi cum uxore domi redisti in gratiam. 
AMPHITRUOBacchus te inritassit
SOSIA« Nec Bacchum salutem hodie, nec Cererem. Tu purgar jusseras 
        « Vasa, ut rem divinam faceres : et hune me adcersitun mittis, 
        « Ut tecum prandeat.
AMPHITRUO
		Blepharo, dispeream, si aut intus adhuc fui  
        « Aut si hunc miserim : dic, ubi me liquisti?
SOSIADomi cum Alcumena conjuge. 
        « Ego a te abiens portum vorsus volito, hunc tuis verbis voco. 
        « Venimus, nec te, nisi nunc, video postea. 
AMPHITRUOScelestum caput ! cum uxore? 
        « Nunquam abis, quin vapules.
SOSIABlepharo !
BLEPHAROAmphitruo, mitte hunc mea gratia, 
        « Et me audias.
AMPHITRUOEn mitto; quid vis, loquere.
BLEPHAROIstic jam dudum mihi 
        « Maxuma memoravit mira : praestigiator forte, aut veneficus 
        « Hanc excantat tibi familiam : inquire aliunde, vide quid siet. 
        « Nec ante hune excruciatum miserum facias, quam rem intellegas.
AMPHITRUO« Becte moues ; eamus, te advorsum uxori etiam advocatum volo.
IV, iiii JUPITER, AMPHITRUO, SOSIA,
        BLEPHARO
IUPITER
« Quis tam vasto impete has foreis toto convolsit cardine? 
        « Quis ante aedeis tantas tamdiu turbas concitat? quem conperero, 
        « Telebois sacruficabo manibus. Nihil est, ut dici solet, 
        « Quod hodie bene subcedat mihi : deserui Blepharonem et Sosiam, 
        « Ut congnatum Naucratem convenirem : hunc non reperi, et illos 
        perdidi. 
        « Sed eos video : ibo advorsum, ut si quid habent, scisciter.

SOSIA
Blepharo, illic qui 
        « Ex aedibus, heru'st; hic vero vene ficus. 

BLEPHARO
Proh Jupiter ! 
        « Quid intueor? hic non est, sed ille, Amphitruo : istic si fuat 
        « Illum sane non esse oportuit, nisi quidem sit geminus.

IUPITER

« Eccum cum Blepharone Sosiam : conpellabo hos prius. Sosia, 
        « Tandem ad nos? esurio.IUPITER« Quis tam vasto impete has foreis toto convolsit cardine? 
        « Quis ante aedeis tantas tamdiu turbas concitat? quem conperero, 
        « Telebois sacruficabo manibus. Nihil est, ut dici solet, 
        « Quod hodie bene subcedat mihi : deserui Blepharonem et Sosiam, 
        « Ut congnatum Naucratem convenirem : hunc non reperi, et illos 
        perdidi. 
        « Sed eos video : ibo advorsum, ut si quid habent, scisciter.
SOSIABlepharo, illic qui 
        « Ex aedibus, heru'st; hic vero vene ficus. 
BLEPHAROProh Jupiter ! 
        « Quid intueor? hic non est, sed ille, Amphitruo : istic si fuat 
        « Illum sane non esse oportuit, nisi quidem sit geminus.
IUPITER
SOSIA
Dixin' tibi hunc veneficum?
AMPHITRUO
« Imo ego hunc, Thebani civeis, qui domi uxorem meam 
        « Inpudicitia inpetivit, per quem teneo thesaurum stupri.
SOSIA
« Here, si tu nunc esuris, ego satur pugnis ad te volito.
AMPHITRUO
« Pergin', mastigia?
SOSIA
Abi ad Acheruntem, venefice.
AMPHITRUO
Men' veneficum? 
        « Vapula.
IUPITER
Quae, hospes, intemperiae, ut tu meum verberes?
AMPHITRUO
Tuum?
IUPITER
Meum.
AMPHITRUO
« Mentiris.
IUPITER
Sosia, i intro : dum hunc sacrufico, fac paretur prandium.
SOSIA
« Ibo. Amphitruonem, arbitror, ita comiter Amphitruo 
        « Adcipiet, ut dudum memet ego ille alter Sosia Sosiam. 
        « Interea dum isti certant, in popinam devortundum'st mihi : 
        « Lanceis detergam omneis, omneisque trullas hauriam.
IUPITER
Tun' me 
        « Mentiri ais? 
AMPHITRUO
Mentiris, inquam, meae conruptor familiae !
IUPITER
« Ob istuc indignum dictum, te obstricto collo hac adripiam.
AMPHITRUO
« Vae misero mihi ! 
IUPITER
At id praecavisse oportuit.
AMPHITRUO
Blepharo, subpetias mihi.
BLEPHARO
Consimeleis sunt adeo, ut utri adsim, nesciam : rixam tamen, 
        « Ut pote'st, dirimam. Amphitruo, noli Amphitruonem duello 
        perdere; 
        « Linque collum, precor. 
IUPITER
Hunc tu Amphitruonem dictitas?
BLEPHARO
« Quid ni? unus olim; nunc vero partus est geminus.  
        « Dum tu vis esse, alter quoque esse forma non desinit.  
        « Interea, quaeso, collum linque.
IUPITER
Linquo : sed die mihi, videturne tibi 
        « Istic Amphitruo?
BLEPHARO
Uterque quidem.
AMPHITRUO
Pro summe Jupiter ! ubi hodie 
        « Mihi formam adimis ! pergo quaerere : tune Amphitruo?
IUPITER
Tu negas?
AMPHITRUO
« Pernego, quando Thebis, praeter me, nemo'st alter 
        Amphitruo. 
IUPITER 
« Imo praeter me, nemo; atque adeo tu, Belpharo, judex sies. 
BLEPHARO
« Faciam id, si queo, signis palam : tu responde prius.
AMPHITRUO
Lubens.
BLEPHARO
« Antequam cum Taphiis a te pugna sit mita, quid mandasti mihi?
AMPHITRUO
 « Parata navi, clavo haereres sedulo.
IUPITER
« Ut si nostri fugam facerent, illuc me tuto reciperem.
BLEPHARO
« Item aliud? 
AMPHITRUO
Ut bene nummatum servaretur marsuplum.
IUPITER
« Quae pecuniae? 
BLEPHARO
Tace, sis, tu; meum'st quaerere : scisti numerum?
IUPITER
 « Talenta quinquaginta attica.  
BLEPHARO
Hic ex amussim rem enarrat; et tu,  
        « Quot philippei?
AMPHITRUO
Duo millia.
 JUPITER
Oboli vero bis totidem.
BLEPHARO
Uterque 
        « Rem tenet probe, intus in crumena clausum alterum esse oportuit.
IUPITER
« Attende, sis : hac dextera, ut gnosti, regem mactavi Pterelam; 
        « Spolia ademi; et pateram, qua ille potare solitu'st, in cistella 
        « Pertuli, dono uxori meæ dedi, quicum hodie domi lavi, 
        « Sacruficavi, cubui.
AMPHITRUO
Hei mihi ! quid audio? vix apud me sum :  
        « Vigilans quippe dormio, vigilans somnio, vivos et sanus intereo. 
        « Ego idem ille sum Amphitruo, Gorgophones nepos, imperator Thebanorum, 
        «Et Creontis unicus, Teleboarum perduellis, qui Acarnanes 
        « Et Taphios vi vici, et summa regem virtute bellica.  
        « Illisce praefeci Cephalum, magni Deionei filium.
IUPITER
« Ego idem latrones hosteis bello et virtute contudi. 
        « Electryonem perdiderant, nostrae et germanos conjugis; 
        « Achaiam, Etoliam, Phocidem, per freta Ionium et Aegeum et 
        Creticum 
        « Vagati, vi vortebant piratica.
AMPHITRUO
Di immortales ! mihimet 
        « Non credo, ita omnia, quæ facta illeic, ex amussim loquitur. Vide, 
        « Blepharo.
BLEPHARO
Unum superest : id si fuat, Amphitruones fitote gemini.
IUPITER
« Quid dicas, gnovi : cicatricem in dextro musculo ex illoc volnere 
        « Quod mihi inpegit Pterela.
BLEPHARO
Eam quidem.
AMPHITRUO
Adposite.
IUPITER
Viden'? en adspice.
BLEPHARO
« Detegite, adspiciam.
IUPITER
Deteximus, vide.
BLEPHARO
Supreme Jupiter, 
        « Quid intueor? utrique in musculo dextero, eodem in loco, 
        « Signo eodem adparet probe, ut primum coivit, cicatrix rufula, 
        « Sublurida. Rationes jacent, judicium silet, quid agam nescio.
FIN DE LA LACUNE
IV, v. BLEPHARO, AMPHITRUO, JUPITER


BLEPHARO 
Vos inter vos partite : ego abeo, mi negotium'st. 
        Neque ego unquam tanta mira me vidisse censeo.
 
        AMPHITRUO 
Blepharo, quaeso, ut advocatus mihi adsis, neve abeas. 
BLEPHARO 
Vale. 
        Quid opu'st me advocato, qui, utri sim advocatus, nescio?
 
        IUPITER 
Intro ego hinc eo; Alcumena parturit.
AMPHITRUO 
Perii miser ! 
        Quid ego ? quem advocati iam atque amici deserunt.              
        Numquam, edepol, me inultus istic ludificabit, quisquis est. 
        Nam iam ad regem recta me ducam, resque ut facta'st eloquar. 
        Ego, pol, illum ulciscar hodie Thessalum veneficum, 
        qui pervorse perturbavit familiae mentem meae. 
        Sed ubi ille'st? intro, edepol, abiit, credo ad uxorem meam.      
        Qui me Thebis alter vivit miserior? quid nunc agam ? 
        quem omneis mortaleis ignorant, et ludificant, ut lubet. 
        Certum'st, introrumpam in aedibus; ubi quemque hominem adspexero, 
        sive ancillam, sive servom, si uxorem, si adulterum, 
        si patrem, si avom videbo, obtruncabo in aedibus.          
        Neque me Iupiter neque, di omneis id prohibebunt, si volent, 
        quin sic faciam uti constitui. Pergam in aedibus nunciam. 
        

ACTUS V. i


BROMIA 
Spes atque opes vitae meae iacent sepultae in pectore, 
        neque ulla'st confidentia iam in corde, quin amiserim; 
        ita mihi videntur omnia, mare, terra, caelum, consequi,         
        iam ut obprimar, ut enicer : me miseram ! quid agam nescio. 
        Ita tanta mira in aedibus sunt facta : vae miserae mihi ! 
        animo male'st : aquam velim ! conrupta sum, atque absumta sum. 
        Caput dolet, neque audio, nec oculis prospicio satis. 
        Nec me miserior femina'st, neque ulla videatur magis.          
        iIa herae meae hodie contigit : nam ubi parturit, deos sibi invocat, 
        strepitus, crepitus, sonitus, tonitrus:  
 ut subito, ut propere, ut valide tonuit! 
        Ubi quisque institerat, concidit crepitu. Ibi nescio quis maxuma 
        voce exclamat : 'Alcumena, adest auxilium, ne time : 
        et tibi et tuis propitius caeli cultor advenit.                           
        Exsurgite, inquit, qui terrore meo obcidistis prae metu.' 
        Ut iacui, exsurgo. Ardere censui aedeis, ita tum confulgebant. 
        Ibi me inclamat Alcumena; iam ea res me horrore adficit. 
        Herilis praevortit metus: accurro, ut sciam quid velit : 
        atque illam geminos filios pueros peperisse conspicor;         
        neque nostrum quisquam sensimus, quom peperit, neque providimus. 
        Sed quid hoc? quis hic est senex, qui ante aedeis nostras sic iacet? 
        Numnam hunc percussit Iupiter? 
        Credo, edepol : nam, pro Iupiter ! sepultu'st, quasi sit mortuus. 
        Ibo et cognoscam, quisquis est. Amphitruo hic quidem'st herus meus.      
        Amphitruo ! 
AMPHITRUO
Perii ! 
 
        BROMIA 
Surge. 
AMPHITRUO
Interii !. 
 
        BROMIA 
Cedo manum. 
AMPHITRUO
Quis me tenet?
 
        BROMIA 
Tua Bromia ancilla. 
AMPHITRUO
Totus timeo, ita me increpuit 
        Iupiter. 
        Nec secus est, quasi si ab Acherunte veniam. Sed quid tu foras 
        egressa's? 
 
        BROMIA 
Eadem nos formido timidas terrore impulit : 
        in aedibus, ubi tu habitas, nimia mira vidi. Vae mihi,            
        Amphitruo, ita mihi animus etiam nunc abest. 
 AMPHITRUO 
Agedum expedi; 
        scin' me tuom esse herum Amphitruonem? 
 
        BROMIA 
Scio. 
AMPHITRUO
Viden' etiam nunc , 
 
        BROMIA 
Scio.
 
        AMPHITRUO 
Haec sola sanam mentem gestat meorum familiarium.
 
        BROMIA  
Imo omneis sani sunt profecto. 
 
        AMPHITRUO 
At me uxor insanum facit 
        suis foedis factis. 
 
        BROMIA 
At ego faciam, tu idem ut aliter praedices,       
        Amphitruo, piam et pudicam esse tuam uxorem ut scias. 
        De ea re signa atque argumenta paucis verbis eloquar. 
        Omnium primum Alcumena geminos peperit filios.
 
        AMPHITRUO 
Ain' tu, geminos? 
 
        BROMIA 
Geminos. 
 
        AMPHITRUO 
Di me servant. 
 
        BROMIA 
Sine me dicere, 
        ut scias tibi tuaeque uxori deos esse omneis propitios.             
 
        AMPHITRUO 
Loquere. 
 
        BROMIA 
Postquam parturire hodie uxor obcoepit tua, 
        ubi utero exorti dolores, ut solent puerperae, 
        invocat deos immortaleis, ut sibi auxilium ferant, 
        manibus puris, capite operto. Ibi continuo contonat 
        sonitu maxumo; aedeis primo ruere rebamur tuas.              
        Aedes totae confulgebant tuae, quasi essent aureae.
 
        AMPHITRUO 
Quaeso, absolvito hinc me extemplo, quando satis deluseris. 
        quid fit deinde? 
 
        BROMIA 
Dum haec aguntur, interea uxorem tuam 
        neque gementem neque plorantem nostrum quisquam audivimus; 
        ita profecto sine dolore peperit. 
 AMPHITRUO 
Iam istuc gaudeo,         
        utut erga me merita'st. 
 
        BROMIA 
Mitte istaec, atque haec, quae dicam, adcipe. 
        Postquam peperit, pueros lavere iussit nos; obcoepimus. 
        Sed puer ille, quem ego lavi, ut magnu'st et multum valet! 
        Neque eum quisquam conligare quivit incunabulis.
 
        AMPHITRUO 
Nimia mira memoras : si istaec vera sunt, divinitus       
        non metuo quin meae uxori latae subpetiae sient.
 
        BROMIA 
Magis iam, faxo, mira dices : postquam in cunas conditu'st, 
        devolant angueis iubati deorsum in impluvium duo 
        maxumi; continuo extollunt ambo capita. 
 AMPHITRUO 
Hei mihi.
 
        BROMIA 
Ne pave : sed angueis oculis omneis circumvisere.       
        Postquam pueros conspicati, pergunt ad cunas citi. 
        Ego cunas recessim rursum vorsum trahere et ducere, 
        metuens pueris, mihi formidans; tantoque angueis acrius 
        persequi. Postquam conspexit angueis ille alter puer, 
        citus e cunis exilit, facit recta in angueis impetum;              
        alterum altera adprehendit eos manu perniciter.
 
        AMPHITRUO 
Mira memoras ! nimis formidolosum facinus praedicas. 
        Nam mihi horror membra misero percipit dictis tuis. 
        Quid fit deinde? porro loquere. 
 
        BROMIA 
Puer ambo angueis enicat. 
        Dum haec aguntur, voce clara exclamat uxorem tuam...              
 
        AMPHITRUO 
Quis homo? 
 
        BROMIA 
Summus inperator divom atque hominum, Iupiter. 
        Is se dixit cum Alcumena clam consuetum cubilibus, 
        eumque filium suom esse, qui illos angues vicerit : 
        alterum tuum esse dixit puerum. 
 AMPHITRUO 
Pol, me haud paenitet, 
        scilicet boni dimidium mihi dividere cum Iove.                  
        Abi domum, iube vasa pura actutum adornari mihi, 
        ut Iovis supremi multis hostiis pacem expetam. 
        Ego Tiresiam coniectorem advocabo, et consulam 
        quid faciundum censeat; simul hanc rem ut facta'st eloquar. 
        Sed quid hoc? quam valide tonuit ! Di, obsecro vostram fidem.      
V. ii


IUPPITER 
Bono animo es, adsum auxilio, Amphitruo, tibi et tuis; 
        nihil est quod timeas; hariolos, haruspices 
        mitte omneis : quae futura et quae facta, eloquar, 
        multo adeo melius quam illi, quom sum Iupiter. 
        Primum omnium Alcumenae usuram corporis               
        cepi, et concubitu gravidam feci filio. 
        Tu gravidam item fecisti, quom in exercitum 
        profectus : uno partu duos peperit simul. 
        Eorum alter, nostro qui est susceptus semine, 
        suis factis te inmortali adficiet gloria.                          
        Tu cum Alcumena uxore antiquam in gratiam 
        redi; haud promeruit, quamobrem vitio vorteres; 
        mea vi subacta'st facere. Ego in caelum migro.
V. iii 

AMPHITRUO 
Faciam ita, ut iubes, et te oro, promissa ut serves tua. 
        Ibo ad uxorem intro : missum facio Tiresiam senem. 
        Nunc, spectatores, Iovis summi causa clare plaudite. 